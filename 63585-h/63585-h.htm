<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of A bazini zsidók by Lajos
Biró</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h3 {
 text-align: center;
 clear: both;
 line-height: 200%;
}

h3 {
 margin-top: 2em;
}

h1 {
 line-height: 100%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 font-style: normal;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.dropcap {
 font-size: 200%;
}

em.gesperrt {
 font-style: normal;
 font-weight: normal;
 letter-spacing: 0.2em;
 padding-left: 0.2em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.poem {
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}
/*]]>*/
</style>
</head>
<body>

<hr class="chap" />
<div class="chapter"></div>
<h1>A BAZINI ZSIDÓK</h1>
<p class="center"><span class="caption-large">REGÉNY</span></p>
<p class="center"><span class="caption-large">IRTA</span></p>
<p class="center"><span class="caption-largest">BIRÓ
LAJOS</span></p>
<p>&nbsp;</p>
<p>&nbsp;</p>
<p class="center"><span class="caption">1921</span></p>
<p class="center"><span class="caption-small">Copyright by John
Biro 1921.</span></p>
<p class="center"><span class="caption-small">W. Hamburger,
Wien.</span></p>
<hr class="chap" />
<div class="chapter"></div>
<p><span class="pagenum"><a name="Page_3" id=
"Page_3">-3-</a></span></p>
<p><span class="dropcap">A</span> mohácsi csata után Szulejman
császár rövid látogatást tett Budán, a királyi palota kincseit
leküldte Sztambulba, azután összetereltette a budai zsidókat és
magával vitte őket. Ugy vélte, hogy szüksége van rájuk és hogy
birodalmának hasznára lesznek. Az erőszakkal áttelepitett zsidók
közül két fivér – Dávid és József – Baja tájékán átszökött a laza
gyűrűn, amelyet a szultán lovas katonái vontak éjszakára a zsidók
tábora köré, és eljutott a Dunáig. A két fivér itt szerzett egy
rozzant ladikot és néhány napig a Duna mocsarai között lappangott,
azután visszament Budára. Budán a városi tanács a zsidók házait
ekkorra a várnagy engedelmével kiosztotta már a város lakósai
között; a két fivér tehát egy éjjel kiásta azokat a drágaságokat,
amelyeket nemrégen elhunyt apjuk rejtett el egy utcai zendülés
idején a háza pincéjében, azután elment Tatára, onnan Sopronba és
onnan Pozsonyba. Ezekben a városokban azonban a zsidók
szorongattatva éltek, hajlott hátuak és nyomott lelküek voltak, és
a két fivérnek nem támadt kedve a maradásra. József Olaszországba
vágyódott, ahol mind a ketten eltöltöttek egy-egy évet a páduai
főiskolán, Dávid azonban azt mondta, hogy Olaszországból is mindig
visszakivánkoznék Magyarországba, épen úgy, mint ahogy
Törökországból visszakivánkozott volna, ha tehát József azt akarja,
hogy ő ne veszitse el a lelke nyugalmát, telepedjenek <span class=
"pagenum"><a name="Page_4" id="Page_4">-4-</a></span> le
Magyarországon valahol. Ugy határoztak, hogy ellátogatnak Kassára,
ahol elégedetten élt egy Izsák nevü rokonuk, akit néhány évvel
ezelőtt Lajos király nevezett ki az ottani pénzverő műhely
vezetésére; Kassa felé való útjukon azonban nem jutottak túl az
első állomáson. Reggel indultak el Pozsonyból, déltájban betértek
Bazinban az ottani kis zsidó község előljárójához, Mihályhoz, akit
ott Szappanos Mihálynak neveztek, mert nagy szappankészítő műhelye
volt. Itt megismerkedtek ennek a Szappanos Mihálynak a két
lányával, Eszterrel és Judittal; és Dávidnak úgy megtetszett
Eszter, hogy nem akart tovább menni, hanem ott maradt és nemsokára
feleségül is vette. A tizenhét éves Eszternek mély, meleg, barna
szeme volt; finom, kis orra; puha, szép szája; szelidség, melegség,
barna sugárzás és csendes hüség volt az egész lány. Ilyen maradt
asszonykorában is. Judit más volt. Hófehér az arca és kékes fekete
a haja; finoman metszett, hajlott orra volt és keskeny, hideg, szép
szája. Nagy szeme mindig olyan volt, mintha kérdezne valamit, vagy
olyan volt, mintha nagyon messzire nézne. Józseftől mindenki azt
várta, hogy vegye el Juditot, mint a bátyja Esztert; ő maga is ezt
várta magától; néha hosszu órákig beszélgetett Judittal, de nem
tudta rászánni magát, hogy megkérje. Érezte, hogy Judit sem akarná
őt. Az én szemem is olyan, gondolta sokszor, mint az övé: mindig
kérdez és sohase felel; és ha együtt vagyunk, ahelyett, hogy
egymásra néznénk, valami reménytelen messzeségbe nézünk. József így
az öregedő Márton nagy bosszuságára nem vette el Juditot, hanem a
bátyja házánál élt magányosan. Ami ennél még nagyobb baj volt,
Juditot nem lehetett <span class="pagenum"><a name="Page_5" id=
"Page_5">-5-</a></span> férjhez adni, mert ha az apja a házhoz
hozott valakit akiről azt sejtette, hogy a férjéül szántak, mély
ájulásba esett és néha hosszu órákig feküdt mozdulatlanul.</p>
<hr class="tb" />
<p>Három év mulva, május elején egy napon Dávid Trientből jött
haza, ahova lovakat és prémeket vitt le. Kora délután jött meg;
József egész délután nem zavarta; az esti istentisztelet előtt
azonban bekopogtatott hozzá. Dávid ránézett és látta, hogy rossz
hírt hoz. Eleresztette az Eszter kezét, amelyet eddig a kezében
tartott. Boldogságtól napfényes arca elborult egy kissé. Mi ujság?
– kérdezte fanyarul.</p>
<p>– A pozsonyi purgerek, – mondotta József nyugodtan, –
küldöttségben jártak a grófnál, hogy tiltsa el nekünk a posztóval
és a lovakkal való kereskedést, amint a pozsonyi zsidóknak el van
tiltva.</p>
<p>– Hogyne. – szólt Dávid a haragtól elpirulva, – csak rongyokkal
legyen szabad kereskednünk!</p>
<p>– Igen, – mondta József nyugodtan, – csak rongyokkal.</p>
<p>– És a gróf? – kérdezte Dávid visszafojtott lélegzettel.</p>
<p>– A gróf megigérte nekik.</p>
<p>Dávid szótlanul harapott bele az ajkába, és az arca lassan
elsápadt a tehetetlen dühtől. Eszter rátette a karjára a kezét,
Dávid lassan elháritotta magától ezt a csendes csillapitást és
szótlan, keserű rágódásba merült. József csendes részvéttel nézte
kínlódó bátyját és nyugodtan mondta:</p>
<p>– Ha a grófnak nem tagadtuk volna meg azt az ötszáz aranyat,
amelyet az elutazásod előtt kért, akkor a jó pozsonyi polgárok
négykézláb hagyták volna <span class="pagenum"><a name="Page_6" id=
"Page_6">-6-</a></span> el a bazini várat. Sőt azt gondolom, be se
merészkedtek volna a várba; és bizonyosra veszem, hogy a gróf
Gregorovius mesterrel megüzentette nekik, hogy olyan kedvében van,
hogy a zsidók ellen mindent lehet kérni tőle. A bazini grófok
pártfogása hatalmas pártfogás, de előbb-utóbb koldussá teszi az
embert.</p>
<p>– Én azt hittem, – szólt halkan Eszter, – hogy csak Tamás gróf
gyűlöl bennünket.</p>
<p>– Ferenc nem is gyülöl, – válaszolta József. Csak pénzt
akar.</p>
<p>Mindahárman hallgattak. Eszter néha aggódva pillantott Dávidra,
József pedig elgondolkozva és figyelmesen nézte mindakettőjüket.
Dávid végre felállott és elment Józseffel az esti istentiszteletre.
Az istentiszteletre összegyűltek a bazini zsidó férfiak mind:
összesen tizenketten. Istentisztelet előtt Mihály, a hitközség
előljárója tanácskozást tartott velük. Ferdinánd király
tárnokmestere újra kivetette a zsidó-adót a hitközségre; az új adó
kétszerese volt annak, amit az elmult évben fizettek. Most arról
volt szó, hogyan rójják ki egymás között a fizetendő összegeket.
Mihály azt ajánlotta, hogy fizesse mindenki a kétszeresét annak,
amit tavaly fizetett. Ez ellen a szegényebbek hevesen tiltakoztak,
A tiltakozók közt a legelkeseredettebb volt Jakab, egy magas,
sovány, hajlott hátu ember, aki batyuval a hátán járta a
környékbeli falvakat és aki csak a parasztokkal kereskedett.</p>
<p>– Fizessenek azok, – mondotta szikrázó szemmel, – akik olasz
bársonyruhában járnak. Ha az adót idén megkettőzték, jövőre majd
megtizszerezik, <span class="pagenum"><a name="Page_7" id=
"Page_7">-7-</a></span> hiszen látják, hogy bazini zsidók között
milyen mágnások vannak.</p>
<p>Sámuel, a gazdag öreg borkereskedő hallgatva nézte Dávidot.
Ábrahám és Izsák, akik szegény emberek voltak, lázasan helyeseltek
Jakabnak. Dávid összeszoritott szájjal hallgatott. Mihály
közbelépett.</p>
<p>– Azt gondolom, – mondta nyugodtan, – hogy az adót azért emelték
fel, mert a budai hitközség megszünt, Budán nincs zsidó prefektus,
a király nem is lakik Budán…</p>
<p>– János király ott lakott – szólt közbe Simon, aki kardcsiszár
és páncélkovács volt és fiatalkorában Szapolyay nádor szolgálatában
állott.</p>
<p>Erre haragos felzúdulás támadt. Ruben, egy hunyorgó szemü,
csepüszakállu, hajlott orru kis szabó magánkivül rikácsolt:</p>
<p>– Mi közünk nekünk az ő tusakodásaikhoz? Mi közünk nekünk hozzá,
hogy a tisztátlanok közül kit neveznek királynak? Nekünk mindegy,
hogy kit fizetünk meg azért, hogy disznóból ne legyen ragadozó
farkassá. És az a trón, amely felé mi nézünk, messze van innen.</p>
<p>Eleazár, a község jegyzője és templomszolgája megszólalt.
Rajongó szemét felfelé emelte és a hangja reszketett a
felindulástól.</p>
<p>– De a király, – mondta éneklő, zengő, ujjongó hangon, – már
utban van, hogy a trónt elfoglalja. Hallom a lépéseit; és érzem a
jövése drága illatát. Cion reszket a várakozástól, mint a szerelmes
asszony; és az arkangyalok emelik már ajkukhoz a harsonát.
Készitsétek a lelketeket és figyeljetek, hogy készen legyetek,
amikor a kürt szava végighasit a földnek egyik végétől a földnek
másik végéig. <span class="pagenum"><a name="Page_8" id=
"Page_8">-8-</a></span></p>
<p>Összekulcsolta a kezét és lihegve hallgatott. A gyülekezetben
elfogódott csend támadt. A világ az utóbbi időben megint tele volt
nyugtalansággal; a lelkek hánykolódtak uj gondolatok sarkantyujától
és régi megszokások zablájától; a zsidók között pedig északon és
délen újra meg újra végigfutott egy lázas suttogás, hogy most… most
telik be az idő! – útban van már, közeledik már, jön már ama
megváltó király, a Messiás. A magyarországi zsidók között a régi
hit olyanná lett, mint egy távoli és halvány emlék, de az északról
idevándorolt, sápadt, vézna Eleázár a gyengéden szkeptikus
megszokást mostanában mind sűrübben felrázta extatikus vizióival.
Jön… érezni a jövése drága illatát… Hátha? – minden egeknek
mindenható ura, hátha? A bazini zsidók megborzongva meredtek maguk
elé, csak a József szelid, barna tekintete siklott jóindulatu
kiváncsisággal egyikről a másikra.</p>
<p>A beszélgetés ezután halkabban és szelidebben indult meg, de
hamarosan megint izzó vitává lett. Jakabnak a husát sorvasztotta el
az az emésztő vágy, hogy a gyerekeinek némi vagyont szerezzen; de
korlátolt elme volt és nem tudott a pénzszerzésre más módot
találni, mint azt, hogy a parasztokkal kereskedik. A Dávid és a
József felsőbbsége és nyugodt előkelősége az első perctől fogva
ingerelte őt, az a mód pedig, ahogyan pénzt kerestek és pénzt
költöttek, felszított benne minden keserű dühöt.</p>
<p>– Lovas karavánnal végigvonulni a városon! – mondta gőzölögve.
Bársony ujjasban fesziteni! Tollas kalapot a fejre, flórenci
selyemruhát az asszonyra, – azután <i>mi</i> fizessünk! Azután mi
szenvedjünk <span class="pagenum"><a name="Page_9" id=
"Page_9">-9-</a></span> érte! Vagy van a községnek előljárója, vagy
nincs!</p>
<p>Mihály tudta, hogy a vejének milyen rossz néven veszik a
szokásait, az életmódját, az öltözködését. Tudta, hogy még
Sámuelnek, a gazdag borkereskedőnek is az a meggyőződése, hogy
zsidó ember csak kopottan és alázatosan mutatkozzék mások előtt, a
háza is legyen kivülről rongyos és piszkos, – belül ragyoghat,
ahogy tud; és a ház ura otthon fejedelem lehet, ha tud. Most Dávid
felé hajolt és nyugodtan mondta:</p>
<p>– Dávid, a szerénység még senkit sem tett kisebbé. Én legjobban
szeretek abban a bőrkötényben járni, amelyet a műhelyben hordok, de
mindenkire ráhagyom, járjon, ahogy tud és ahogy jónak látja. Neked
azonban most meg kell gondolnod, hogy ha zsidó ember hibát követ
el, mindig a testvérei rovására is követi el. És meg kell
gondolnod, hogy zsidótól hiba lehet olyasmi is, ami másoknál nem
hiba. Te tulságosan sok pénzt keresel és tulságosan sok pénzt
költesz. Te nagyon is fent hordod a fejedet ott, ahol be kellene
húznunk a fejünket a nyakunk közé; és hangos lódobogással haladsz
el ott, ahol lábujjhegyen kellene járnunk. Veszedelmet hozhatsz
ránk Dávid, ezt gondold meg; ez az, amire kérünk.</p>
<p>– Mit kérünk! – kiáltotta Jakab. Követeljük! A község
parancsolja meg.</p>
<p>Halk helyeslés támadt. Dávid talpra ugrott. Lehajtott fejét
felemelte és égő szemmel nézett farkasszemet a többiekkel.</p>
<p>– Az én nagyapám, – mondta az izgalomtól akadozva, – húsz lovas
élén lovagolt Ulászló király mögött a koronázáskor. Az én dédapám
talpig bársonyban <span class="pagenum"><a name="Page_10" id=
"Page_10">-10-</a></span> és karddal az oldalán lovagolt ki a
fehérvári kapun, amikor Mátyás király Beatrix királynét hozta
Székesfehérvárról Budára. Én pedig… ha Isten úgy akarja… még különb
helyen fogok lovagolni… ha majd az egész ország hódolatát fogadja…
<i>János király oldalán</i>.</p>
<p>Simon, az öreg kardcsiszár elégedetten nézett fel Dávidra, a
többiek azonban felháborodott zúgásba törtek ki. Jakab rikácsolva
követelte, hogy Dávid felett itélkezzenek az előljárók, és Mihály
gyorsan kihírdette azt a határozatot, hogy a község előljárói
valamelyik környékbeli tudós rabbi bevonásával az itélőszékük elé
fogják idézni Dávidot. Azután mindnyájan bementek az
istentiszteletre. Bement Dávid is. Mozdulatlanul űlt a helyén, és
József látta, hogy két ajka holtan záródik össze az egész
istentisztelet alatt. Istentisztelet után szótlanul mentek
hazafelé. Hazaérve Dávid kiszólt az istállóba és meghagyta, hogy
hajnalra nyergeljék fel a legjobb hátaslovát. József várakozóan
nézett rá. Dávid nem szólt.</p>
<p>– Hova mégy? – kérdezte ekkor József.</p>
<p>– Győrbe.</p>
<p>József felemelte a fejét, azután lassu bólintással szótlanul
lehajtotta, mint aki egy mélyértelmü szót hallott és belőle mindent
megértett. Azután bementek a házba, ahol Eszter odaadástól ragyogó
és szerelemtől alázatos mosolygással jött Dávid elé.</p>
<hr class="tb" />
<p>Másnap délben Győr város mosoni kapujánál szállt le Dávid a
lováról. Bement egy fogadóba, a lovat beállította az istállóba és ő
maga letisztogatta a port a ruhájáról. A fogadó előtt egy buggyos
ujjasu német zsoldos beszélgetett néhány borozó fuvarossal.
<span class="pagenum"><a name="Page_11" id=
"Page_11">-11-</a></span> Hangosan káromkodva szidta az égieket,
amiért azt a gondolatot sugallták neki, hogy Magyarországra jöjjön.
Ő azt hitte, hogy itt lesz most legnagyobb kelete a jó katonának; –
erre nem tud gazdát találni. Kincset hord a zsebében; és itt senki
nincs, aki megvenné. Egy elefántcsontból faragott, arasznyi Diana
szobrot halászott ki a tasakjából. A fuvarosok zsírosan nevettek a
szobor meztelenségén, és az egyik tréfásan azt tanácsolta a
katonának, hogy ajánlja a kincsét megvételre Dávidnak, ő talán
megveszi. A katona rögtön elindult Dávid felé, és a fuvarosok
nevetve várták, hogyan fog a beszélgetés lefolyni. A katona
közeledett Dávidhoz.</p>
<p>– Hé zsidó! – mondta hányiveti hangon.</p>
<p>Dávid készen volt a ruhája leporolásával és kiegyenesedett. A
tekintetétől a katonának a torkán akadt a szó. Meglepetve nézte
végig Dávidot, azután szinte alázatosan folytatta:</p>
<p>– Nem venné-e meg az ur ezt itt e?</p>
<p>Dávid elutasitó mozdulatot tett és indulni készült kifelé.
Egyszerre azonban rátévedt a pillantása a kis szoborra és
megállott. Vizsgálódó tekintettel nézte végig a katonát.</p>
<p>– Te ugye a Bourbon connétable hadseregében szolgáltál? –
kérdezte lassan.</p>
<p>– No már látom, hogy az úr ért a dologhoz. Rómából hoztam én ezt
el egy kardinális palotájából, – csupa ilyen meztelenség volt ott,
– de ami ezüstből, aranyból volt, mind eladtam, – hanem az ur
tudhatja, hogy Olaszországban, meg Franciaországban több aranyat
kaphat ezért is, mint amennyit nyom. <span class="pagenum"><a name=
"Page_12" id="Page_12">-12-</a></span></p>
<p>– Adok érte egy aranyat, – mondta Dávid.</p>
<p>A katona, aki a negyedrészét sem várta az egy aranynak, boldogan
fogadta el a pénzt, és csak amikor Dávid messze járt már, kezdte a
fuvarosoknak szidni a zsidót, aki rútul becsapta és aki az élete
legjobb üzletét fogja csinálni az elefántcsont szoborral. Dávid
ekkor már a püspöki palota előtt volt. A főkaput elkerülte és egy
kerti kapun ment be az udvarra. Egy inas, akinek pénzt nyomott a
kezébe, gyorsan bejelentette a püspök titkáránál. A titkár
barátságosan fogadta, és Dávid nemsokára bejutott a püspök elé. A
püspök félretette Ovidiust, amelyet csendes örömmel szürcsölt
eddig. Derü és jóindulat volt a szemében. Kinyujtotta a balkezét
Dávid felé és Dávid olyan mélyen hajolt a kezére, mintha
megcsókolta volna.</p>
<p>– No, mi jót hoztál Dávid? Királyi névrokonod finom költő volt,
de ha az én izlésemet kérdezed, <i>ez</i> itt közelebb áll a
szivemhez.</p>
<p>Jobb kezének gyürüs mutatóujjával rákopogtatott a vörös-arany
bársonytáblás kódexre és jóindulatu, kissé felsőbbségesen kötekedő
mosolygással nézett Dávidra. Dávid hallgatott, hátha a püspöknek
kedve van Ovidiust még tovább összehasonlitgatni a zsoltáros
Dáviddal.</p>
<p>– No, mi jót hoztál Dávid?</p>
<p>– Egy előkelő hölgyet hoztam, kegyelmes nagy uram, akit igen
méltatlan fogságból szabaditottam ki.</p>
<p>A püspök tréfás megütközéssel nézett Dávidra. Dávid kivette a
zsebéből a kis elefántcsont szobrot és egy meghajlással átnyujtotta
a püspöknek.</p>
<p>– <i>Me Hercule</i>, – mondta a püspök, – igazad van. Ennél
előkelőbb hölgyet valóban nem hozhattál <span class=
"pagenum"><a name="Page_13" id="Page_13">-13-</a></span> volna.
Nézd feje tartásának a méltóságát; nézd az ölének azt a szűzi
gráciáját; nézd a csipői nemes hullámvonalát, amely egyszerre tud
simaságot mutatni, mint amilyen a selyemé és erőt, mint amilyen az
acélé. – Tudod, hogy ez remekmü, Dávid? Hol tettél szert rá?</p>
<p>– Egy német zsoldos tisztátlan kezéből váltottam át, aki két
évvel ezelőtt jutott hozzá, mikor a Bourbon connétable csapatai
Rómát kifosztották. Azt mondja, egy kardinális palotájából hozta
el.</p>
<p>A püspök gyöngéd kézzel simogatta a szobrocskát és jókedvűen
mondta:</p>
<p>– Én pedig azt mondom, hogy ez remekmü, akárhonnan hozta. Az
alkotója elsőrangu mester, akárki volt. Jól tetted, hogy
kiszabaditottad a börtöntartója piszkos kezéből. Mit fizessek érte
neked?</p>
<p>A Dávid arca feszült lett az izgalomtól és megmerevedett a
figyelemtől. Óvatosan rakta egymás mellé a szavakat.</p>
<p>– Arra kérem kegyelmességedet, fogadja el kegyesen tőlem:
jelképeként annak, hogy nagylelküségére és kegyességére bizakodva
számithat az, aki a védelmét keresi és a nyájába kivánkozik.</p>
<p>A püspök tágra nyilt szemmel nézett Dávidra, mint aki nem akarja
elhinni, amit hall. Dávid meghajtotta a fejét hogy ez a szótlan
meghajlás oszlassa el a kételkedést. A püspök letette a szobrocskát
az Ovidius-kódexre, felállott és két kezét rátette a Dávid
vállára.</p>
<p>– Dávid fiam, – mondta felsugárzó jókedvvel, – látod, ez aztán
derék dolog. Én már kezdtem attól tartani, hogy a néped ősi
nyakassága, amelyről már a próféták annyit panaszkodtak, benned is
erősebb <span class="pagenum"><a name="Page_14" id=
"Page_14">-14-</a></span> lesz, mint az a szép okosság és azok a
kiváló tehetségek, amelyekkel az istenek megajándékoztak. De látod,
most annál nagyobb az örömöm… Hát akkor átköltözöl ide hozzám
Győrbe? Mikor? Minél előbb! Egyedül? A feleségeddel?</p>
<p>– Még nem beszéltem vele, de hiszem, hogy igen.</p>
<p>– Hát csak vigyázz. Aszonyok nagyon makacsok tudnak lenni a
tévelygésben. – Én magam készitelek elő benneteket. Én magam
keresztellek meg benneteket. Mikor? Pünkösd után. A kerti házamat
neked ajándékozom. Már holnap költözködhetel. – A fiadat magaddal
hozod?</p>
<p>– Igen, kegyelmes uram. És a fivéremet.</p>
<p>– József is! No, derék, nagyon derék. Hát belátta ő is?</p>
<p>– Ő már régen kegyelmes uram! Ő azt tartja, hogy minden vallás
csak jelképe egy örökkévaló ideának, és az értéke attól függ, meg
tudjuk-e a kereteit tiszta erkölccsel tölteni.</p>
<p>A püspök mosolygó bosszusággal nézett Dávidra.</p>
<p>– Hiszen ez rosszabb eretnekség, mint zsidónak lenni. Ezt nem
kell mondani fiam. A filozófia nemes tudomány, de csak odáig szabad
mennie, a hol isteni kinyilatkoztatások megszabták a határait.
Tudod: a <i>teológia cselédlánya</i>. Majd én most már vigyázok
rátok, – csakhogy egyszer ráléptetek a helyes útra. Ülj le fiam.
Ugy! És mondd el nekem, hol jártál mostanában; és mondd el, mit
tervezel, ha ideköltözöl hozzám. Azt tudod, ugye, hogy most már sok
munka vár rád, mert rád bizom majd a pénzügyeim intézését. Hogyne!
– tudom, hogy te mindent jobban intézel majd ezentul, mint ahogy
eddig intézték. Hja, eddig <span class="pagenum"><a name="Page_15"
id="Page_15">-15-</a></span> mégse lehetett. Rossz példa lett
volna. No, mondd el, hol jártál mostanában, mit láttál?</p>
<p>– Trientben jártam, kegyelmes uram. És azt láttam, hogy a
Fuggerek palotát épitenek maguknak ott is, pedig micsoda nekik
Trient? Pihenőhely a karavánjaiknak. Határállomás Olaszország
felé.</p>
<p>A püspök elnevette magát.</p>
<p>– Dávid, Dávid! – mondta jóindulatu tréfás hangon, – ideje, hogy
átköltözködj hozzám, mert különben belebetegednél a Fuggerekbe. Láz
gyullad ki a szemedben, ha a Fugger-nevet kimondod. No, majd nálam
megmutathatod, hogy igazán versenyre tudsz-e kelni velük. Sok
pénzre van szükségem, Dávid.</p>
<p>Dávid meghajtotta a fejét. Ha a püspöknek sok pénzre van
szüksége, ő majd sok pénzt csinál. A homlokát azonban egy más
gondolat, egy sasszárnyu, merész, új, nagy gondolat felhőzte be, és
egész testében minden izom megfeszült attól az elszánt akarattól,
hogy a püspököt megnyerje nagy, uj gondolata számára.</p>
<p>– Kegyelmes uram, – mondotta, – mikor én Trientben megláttam a
Fuggerek uj palotáját, nagyon elgondolkoztam. Azután volt időm
gondolkozni Trienttől Pozsonyig.</p>
<p>– És mire jöttél rá Dávid? – kérdezte a püspök, halk és
jóindulatu felsőséggel.</p>
<p>– Arra, hogy a Fuggerek rosszul csinálják a dolgukat.</p>
<p>– No, Dávid, ezt nem lehet mondani.</p>
<p>– Rosszul csinálják. Ahova a Fuggerek lépnek, ott nem nő többé
fű. <i>Igy</i> pénzt teremteni könnyü dolog, csak ravaszság és
erőszakosság kell hozzá. <span class="pagenum"><a name="Page_16"
id="Page_16">-16-</a></span></p>
<p>– Hogyan akarnál <i>te</i> pénzt teremteni, Dávid?</p>
<p>– Ugy, kegyelmes uram, hogy <i>mindenkinek haszna legyen
belőle</i>. Ez az, amire rájöttem Trienttől Pozsonyig. Ha egyszer
kegyelmességed akaratából kicsavarjuk a Fuggerek kezéből a
bányáikat, az erdőiket, a földjeiket, a jogosítványaikat: ott,
ahová mi betesszük a lábunkat, ott mindenkinek örülnie kell. Ott
áldásnak kell fakadnia. A városi polgárokat segiteni kell, és a
parasztból nem szabad kisajtolni a velőt. A magyar paraszt olyan
állapotban van az Ulászló király korabeli lázadás óta, mint a
barom. Nem csoda, ha fele annyit sem termel, mint az olasz paraszt.
Mindent ott kell kezdeni, hogy fel kell segiteni a parasztot.</p>
<p>– Lehet, Dávid, lehet… bár én nem sokat bízom a paraszt alacsony
értelmében. De mit szólnak majd ehhez az urak?</p>
<p>– Erős király kell nekik, aki kényszeritse őket, – mondta Dávid
visszafojtott lélegzettel.</p>
<p>A püspök ránézett, azután olyan mozdulatot tett, mint aki
leleplezi a másiknak a gondolatát.</p>
<p>– Te, úgy látom, csakugyan át akarsz engem téríteni János király
hüségére, – mondta mosolygó fenyegetéssel.</p>
<p>Dávid megrezzent az örömtől, hogy a püspök ilyen derülten
fogadta a javaslatát. Felindultan mondta:</p>
<p>– Ha kegyelmességed János király mellé állna, akkor okossággal
és ügyességgel, jó szóval és pénzzel, igérettel és hatalommal
melléje lehetne téríteni az egész országot. Kegyelmességed lenne…
az első ember a király után az országban. Megint lenne egy erős
akarat, amely uralkodik; – lenne, aki parancsol, <span class=
"pagenum"><a name="Page_17" id="Page_17">-17-</a></span> tehát
lenne rend és lenne pénz; – lenne pénz, tehát lenne hadsereg; –
könnyü szerrel és véres fejjel kergetnénk vissza a törököt.</p>
<p>– Azt hiszed, a török újra jön?</p>
<p>– Bizonyosra veszem. A velencei tanácsnak jelentette is már a
konstantinápolyi követe.</p>
<p>– Akkor annál inkább Ferdinánd király mellé kell állnunk. Általa
megkapjuk a császár segítségét.</p>
<p>– De nem, kegyelmes uram, – mondta Dávid türelmetlenül, a
meggyőződése hevétől elragadtatva, – ez az óriási tévedés. A
császár el van foglalva a francia királlyal. El lesz még sok évig,
sok évtizedig foglalva, – mit tudom én, hány száz évig. A császár
nem törődik Magyarországgal; és Ferdinánd királynak csak arra kell
Magyarország, hogy Ausztriát és Stiriát védje. Magyarországnak
magát kell megvédenie. És ha János király uralkodik rajta, könnyü
is lesz megvédenie magát. Békés szomszédságban is élhet Szulejmán
császárral; mert a magyar királyt eltűri a szomszédságában a török,
de a német császárt soha.</p>
<p>A püspök töprengve nézett maga elé. Az ország sorsára gondolt,
és egyszerre az esztergomi székesegyház hatalmas kupolája jelent
meg a szeme előtt. János király mellé állni: ez az esztergomi
érsekséget jelentené. Esztergomi érseknek lenni, egy könnyen
vezethető király mellett az ország első emberének lenni, parasztok
felett és urak felett úrnak lenni: szép hatalom és nagy feladat.
Lehet, hogy a török ujra visszajön; <i>egy</i> ember bátorságán,
okosságán és erején múlhatik akkor, hogy egy sötét sorstól
megmenekül-e az ország. Néhány másodpercre az egész lelkét
eltöltötte a vezetésnek, az emberirányításnak a kemény <span class=
"pagenum"><a name="Page_18" id="Page_18">-18-</a></span> vágya,
azután éles és eleven vizióként egyszerre arcokat és tekinteteket
látott maga előtt. Dölyfös fejeket és kemény nyakakat: ezeket meg
kellene hajlítani. Gúnyos tekinteteket és sziszegve csúfolódó
szájakat: ezeket meg kellene szégyeníteni. Urakat, papokat,
éhségeket, büszkeségeket, gonoszságokat, konokságokat, – milyen
fáradságos, hálátlan, keserves, nehéz küzdelem lenne.</p>
<p>– Óh Dávid, – mondta a hirtelen bágyadtságtól elszürkülő arccal,
– együgyű barbár vagy te is, hogy ilyen dolgokon töröd a fejed,
ahelyett, hogy rábeszélnél: költözzem el végre a fagyos Duna mellől
oda, ahol Egeria nimfa adott tanácsokat Numa Pompilius királynak.
Palotát épittetnék a Coeliuson, és neked egyéb dolgod nem lenne,
mint hogy szép szobrokat vásárolj nekem; és nekem egyéb dolgom nem
lenne, mint hogy a tudatlan néptől és az erőszakos uraktól távol,
finom szellemekkel társalogjak: a szépség világában a bölcseség
nyelvén.</p>
<p>Felállott, töprengő és szórakozott arccal járt fel és le a
teremben, azután legyintett egyet.</p>
<p>– Majd meglátjuk, no majd meglátjuk Dávid.</p>
<p>Dávid még egy kisérletet tett, hogy a püspököt jobb kedvre
derítse. Megkérdezte, nem lehetne-e része abban az örömben, hogy a
Pannónia megtérítéséről szóló hősköltemény ujabb verseit
meghallhatja. A püspök évek óta dolgozott egy latin nyelvü époszon,
amelynek a hőse Szent István volt, és néha kedve tellett benne,
hogy uj hexametereit Dávidnak felolvassa. Most azonban erre sem
volt kedve. Majd máskor, mondta szórakozottan. Reméli azonban,
szólt erre Dávid, hogy a munka elég jól megy; a legutóbbi ének – a
lázadó Koppány táborba szállása <span class="pagenum"><a name=
"Page_19" id="Page_19">-19-</a></span> Lucifer ösztönzésére –
mintegy füllel hallhatóvá és kézzel tapinthatóvá tette a harci
lármát és az egész tábort. A munka elég jól megy, felelte röviden a
püspök. Dávid erre elhallgatott, és mikor a püspök tovább folytatta
töprengő sétáját, csendesen felállott. A püspök elmélyedve járkált
még egy ideig, azután a gondolataiból felébredve odafordult
Dávidhoz:</p>
<p>– Hát eredj, fiam, haza. És gyere minél előbb ide; itt már vár
rád majd a házad. – A grófok eleresztenek, mi? Nem tartozol nekik
semmivel?</p>
<p>– Inkább Ferenc gróf tartozik nekem ezer arannyal.</p>
<p>– No, és?</p>
<p>Dávid a vállát vonogatta és olyan mozdulatot tett, mint aki nem
tud elháritani egy veszteséget. A püspök felélénkült.</p>
<p>– De már olyan bolond dolgot ne csinálj, hogy ezer jó aranyat
csak egyszerűen ott hagysz a szenteket ócsárló Ferencnél. Tudod,
hogy ha egyszer megkereszteltelek, ezt a pénzt nem követelheted
soha többé.</p>
<p>– Hogyne tudnám, kegyelmes uram. Akit a keresztviz ért, az az
egyház törvénye szerint neofita; és újszülöttnek se követelései, se
tartozásai nem lehetnek.</p>
<p>– Jól tudod. Csak épen ugy kellett volna mondanod: a
<i>szent</i> keresztviz. No, majd megtanulod ezt is. De ha te ilyen
jól ismered a kánonjogot, akkor…</p>
<p>Elmosolyodott.</p>
<p>– Inkább azt kellene csinálnod, hogy adósságokat csinálsz, ahol
tudsz és sietve felveszel minden pénzt, amit fel tudsz venni. De
most komolyan: illetlen és helytelen dolog lenne, hogy te a szent
keresztség <span class="pagenum"><a name="Page_20" id=
"Page_20">-20-</a></span> által károsodjál. Menj el ahhoz az
istentagadó és pazarló Ferenchez és követeld tőle a pénzedet. És ha
nem akarja megfizetni, mondd meg neki, hogy a pénzt nekem igérted
és hogy én Ferdinánd király kancellárját kértem meg rá, hogy hajtsa
be számomra. A kancellár halálosan gyűlöli Ferencet, és Ferenc
tudja, hogy Ferdinánd király udvarában nem nagyon szeretik a
zabolátlan, istenkáromló szája miatt. – Hogy a kancellárhoz
fordultam: ezt fogod neki mondani, – értetted?</p>
<p>– Igen, kegyelmes uram.</p>
<p>– No, most menj fiam. És térj vissza minél előbb – családostul.
<i>Vale bene</i>.</p>
<p>A kezét nyujtotta. Dávid ráhajolt a kezére és kiment. Sietett a
fogadóhoz, felnyergelte a lovát és sebesen indult hazafelé. A gyors
ügetés jól esett annak az izgalomnak, mely forró lángokkal lobogott
az egész testében. Cselekedni szeretett volna, munkához látni;
legszivesebben mindjárt verekedni azokkal, akik az utjába akarnak
állni. Milyen lassan megy minden, milyen soká tart minden, – miért
nem lehet percek alatt elvégezni mindent, ami ahhoz kell, hogy
ráléphessen az új útra! Áthozni Győrbe Esztert, a gyereküket,
Józsefet, a holmijukat, ráadásul az ezer aranyat is a gróftól,
megkeresztelkedni azután munkához látni: most máris, rögtön! Mennyi
teendője van: rendbehozni a püspök pénzügyeit előbb. Azután
áttériteni a püspököt János király hűségére. Azután jönnek a
Fuggerek: kicsavarni a kezükből a bányáikat, a földjeiket, a
jogositványaikat. Azután erős hadsereget állitani: a fejére ütni
annak, aki az urak közül hánykolódik, és fejére ütni a töröknek is,
ha kell. Olaszországban van egy <span class="pagenum"><a name=
"Page_21" id="Page_21">-21-</a></span> ágyuöntő, azt ide kell
hozatni; Mohácsnál ágyuval győzött Szulejman császár, ágyuval lehet
legyőzni, – csak legyen ágyuja az embernek. Kinek van ágyuja?
Akinek pénze van. A püspök nem méltányolta eléggé az ő nagy
gondolatát; azt, amelyet Trient és Pozsony között kigondolt: úgy
kell pénzt teremteni, hogy mindenkinek haszna legyen belőle. Miért
olyan gazdagok az olasz polgárok? Mert védett városokban laknak és
szabadon kereskedhetnek. Meg kell védeni a magyar városokat is;
nagy kereskedő utakat kell megnyitni déltől északra és nyugatról
keletre; és fel kell szabadítani a parasztot. Persze erős király
kell, aki a hánykolódó urakra zablát rak. Lesz-e János király elég
erős? Mátyás király elég erős volt. Mátyás király… Hm! Mátyás
király alatt a pécsi érsek: Ernuszt Zsigmond megkeresztelt zsidó
volt. Mátyás király alatt Csáktornya várura: Ernuszt János
megkeresztelt zsidó volt. Mátyás király alatt a zágrábi érsek: Thuz
Oszvald megkeresztelt zsidó volt. Mátyás király alatt Túróc
főispánja ifjabb Ernuszt János megkeresztelt zsidó volt. Mátyás
király alatt Horvátország bánja: Thuz János megkeresztelt zsidó
volt. János király azzá lehetne, ami Mátyás király volt. Mi lesz
akkor abból az emberből, aki a királynak karja és kardja lett, aki
visszahóditja neki azt, amit elvesztett, leveri azokat, akik ellene
feltámadnak és gazdaggá teszi az országot? Gazdaggá tenni az
országot: ez a legfőbb feladat. A besztercei hegyekben egy
felhagyott ezüstbányát ujra meg kell nyitni; a máramarosi sót
Csehországba kell szállitani; Olaszországnak búza kell és ló; a
németeknek hús; – minden várost gazdaggá lehet tenni ebben az
országban és minden parasztot <span class="pagenum"><a name=
"Page_22" id="Page_22">-22-</a></span> jól lehet lakatni. És ezt ő
fogja véghez vinni, Dávid, Péter fia, véghez fogja vinni, ha minden
oktalanság és rosszindulat, minden tunyaság és ostobaság össze is
esküszik ellene. Az agya zugva őrölte a gondolatokat; mindig ujabb
és ujabb feladatok, ujabb és ujabb lehetőségek jutottak eszébe; és
alig vette észre, hogy besötétedett körülötte. Szeretettel elnézett
a sötét mezők felett, amelyek láthatatlan messzeségekbe vesztek az
út jobb oldalán és baloldalán, fáradtan ügető lovát lépésre fogta,
megveregette a nyakát, azután ismét lázas álmodozásba merült. Késő
este ért haza. Eszter ébren várta, azután leült vele az asztalhoz
és csendesen és derülten nézte, amint kiéhezetten enni kezd. Dávid
jóétvággyal evett, de halk feszültség nyugtalankodott a lelkében.
Az ezer feladat közül, amely rá vár, most jön az első; nem a
legkönnyebb; talán a legnehezebb: meg kell mondania Eszternek… rá
kell beszélnie Esztert. Szűkszavuan felelgetett az Eszter
kérdéseire; várt, amig lefekszenek. Akkor karjai közé vette az
asszonyt, magához ölelte és megcsókolta. Eszter hálásan símult
hozzá és boldogan adta át magát az ölelésnek. Ekkor a sötétségben,
mialatt a felesége szíve a mellén dobogott, összeszedte minden
erejét:</p>
<p>– Eszter, – sugta halkan, – szeretsz?</p>
<p>Eszter egy szorosabb öleléssel és egy halk sóhajtással
felelt:</p>
<p>– Eszter, – kérdezte tovább, – én elmegyek innen lakni. Velem
jössz?</p>
<p>– Veled.</p>
<p>– Akárhová?</p>
<p>– Akárhová.</p>
<p>Ekkor mind a két karjával átölelte, hogy az asszony <span class=
"pagenum"><a name="Page_23" id="Page_23">-23-</a></span> a karjai
között olyan lett, mint egy gyerek, akit felemelhet és elvihet,
magához szorította, mintha a testét és a lelkét át akarná
olvasztani a maga testébe és a maga lelkébe, és a fülébe súgta:</p>
<p>– Győrbe költözöm. A püspök védelme alá.</p>
<p>A két karja még szoritotta az asszony drága testét, de érezte,
hogy a két kar mindjárt bágyadtan fog lehullani. Mert az Eszter
teste a két karja között egyszerre megmerevedett. Nem állt ellent,
csak meghidegedett. A melegsége kialudt. Elhalt. Dávid érezte, hogy
hiába lenne minden erőfeszítése, ezt a melegséget most nem tudja
többé felgyujtani. Lassan kieresztette a karjai közűl az
asszonyt.</p>
<p>– Hát mit akarsz? – mondta kétségbeesve. Nem bírom tovább.</p>
<p>Az asszony hallgatott.</p>
<p>– Eszter! – szólt halkan Dávid.</p>
<p>– Igen, – hallatszott az asszony elfakult hangja a
sötétségből.</p>
<p>– Csak nem hiszed azokat az ostobaságokat, amiket ezek az
őrültek összefecsegnek? Hogy holnap jön a Messiás? – Csak nem
hiszed, hogy Istennek valami különös célja van velünk és hogy
ellene vétünk, ha keresztvíz hull a fejünkre? – Mért nem felelsz?
Mondd! Hiszed?</p>
<p>– Nem, – jött az asszony vonakodó, bágyadt hangja.</p>
<p>– Hát akkor miért ne tegyem?</p>
<p>– Ne tedd! – szakadt fel az asszony forró, könyörgő suttogó
hangja.</p>
<p>– De miért? Miért? Miért? Miért?</p>
<p>Eszter hallgatott. Miért? Ha azt úgy meg lehetne mondani. Az ősi
hit ő bennük régen kialudt. Régen <span class="pagenum"><a name=
"Page_24" id="Page_24">-24-</a></span> nem érezték többé, hogy az
igéret, a kegyelem és az igazság csak nekik adatott, és régen nem
érezték azt, ami az öregek között derült nyugalmu meggyőződés volt,
hogy amit ők hisznek és megtartanak, az Istentől való örök igazság,
amit mások hisznek és megtartanak, az babona és hazugság. Lehet,
hogy babona az egyik, akkor babona a másik is, és egyiknek sincs
több joga a másiknál. Miért ragaszkodtak mégis eddig a maguk
öröklött vallásához? Mert szorongatták őket érte; mert
igazságtalanságokat kellett érte elszenvedniök; mert gonosznak
érezték az erőszakot, amely hitet akart rájuk kényszeriteni, mert
ha az ősi hit bennük kialudt is, égőnek és elevennek érezték azt a
jogot, hogy vallást tegyenek róla akár ők, akik nem ragaszkodnak
hozzá többé, akár a testvéreik, akik még ragaszkodnak hozzá. És
most átmenni az elnyomóhoz? Most átpártolni az üldözőhöz? Most
igazat adni az erőszaknak, – a gonoszságnak, amely nem szűnik meg
hajszolni őket, az ostobaságnak, amely soha nem pihen meg a
csúfolásukban, a gyűlöletnek, amely nem akarja látni az
embervoltukat, az ártatlanságukat és a tisztaságukat?
Kiszolgáltatni a testvéreiket? Árulóvá lenni?</p>
<p>Eszter egy kétségbeesett öleléssel kapaszkodott hozzá
Dávidhoz.</p>
<p>– Ne tedd, – jajdult fel sírva, – ne tedd.</p>
<p>– De miért?</p>
<p>– Nem tudom, – zokogta Eszter, – nem tudom… Nem szabad elhagyni
az ártatlanokat.</p>
<p>– De mi közöm nekem hozzájuk, Eszter? Akit szeretek közülük, azt
szeretni fogom ezentúl is. És meg fogom védeni majd, ha
igazságtalanul bántani <span class="pagenum"><a name="Page_25" id=
"Page_25">-25-</a></span> akarnák. De a többiekhez: mi közöm? – mi
közöm? – mi közöm?</p>
<p>– Bántják őket.</p>
<p>– Hát védjék meg magukat, ahogy tudják, Ugy lenézik a mások
babonáit. Hát ne ragaszkodjanak a magukéhoz se. Miért legyek én
áldozata az ő makacsságuknak és az ő babonáiknak?</p>
<p>– Miért?</p>
<p>– Igen, miért? Ha olyan okot tudsz mondani, amelyet el lehet
fogadni, engem meggyőzhetsz. Miért?</p>
<p>Az asszony nem tudott felelni, amint soha nem tudott előtte és
soha nem tudott utána zsidó ember felelni akkor, amikor egy zsidó
ember nyugodtan felvetette azt a kérdést, hogy miféle ok tarthatná
őt vissza a józan ész és a hideg értelem nevében attól, hogy
megkeresztelkedjék.</p>
<p>– Miért dacoljak én, miért álljak én ellent? Miért tartsak én ki
egy olyan ügy mellett, amelyben nem hiszek? Miért különítsem én el
magam attól az egész országtól, amelyben élek és amelyben meg
akarok halni? Ahol élt és ahol el van temetve az apám és a nagyapám
és a dédapám? Jeruzsálem! Én nem akarok Jeruzsálembe menni, még ha
az arkangyal trombitája hina, akkor sem. Hát mit várjak én akkor?
Mit tiltakozzam én? Mit álljak én itt örökös kihivásként, – meddőn
magamnak és meddőn nekik? Én dolgozni akarok, cselekedni akarok,
segíteni akarok; – cserébe azért, hogy engednek, miért ne tenném
meg, hogy a szép győri székesegyházba járok a sötét és rút kis
bazini zsinagóga helyett? Istennek mindegy. Isten azt akarja, hogy
dolgozzam, és mindegy <span class="pagenum"><a name="Page_26" id=
"Page_26">-26-</a></span> neki, hogyan imádkozom hozzá. Nem hiszed,
hogy mindegy? Felelj: nem hiszed?</p>
<p>– De igen.</p>
<p>– Hát akkor miért ne tegyem meg?</p>
<p>– Ne tedd.</p>
<p>Dávid fáradt dühvel vetette magát neki újra a meggyőzés
munkájának. Kért és könyörgött; új és ellenállhatatlan érveket
halmozott egymásra; Eszter nem tudott ellentmondani, de mikor arra
a kérdésre kellett felelnie, meg van-e győzve és arra a kérdésre
kellett felelnie, helyesli-e tehát, hogy Dávid megkeresztelkedjék,
megrendíthétetlen makacssággal elsóhajtotta vagy elzokogta
kétségbeesett „ne tedd“-jét. Dávidot lassanként egészen kihozta a
sodrából ez a konok ellenállás. Félóra eltelt félóra után; a hangja
egyre hevesebb lett, a beszéde ingerült és sértő, az ajkáról végre
haragos és sebző szavak záporoztak az asszonyra és a két keze
felindultan szorította az asszony vállát. Eszter csendesen sírt.
Dávidra mély szégyenkezés és kínos lehűlés jött rá. Eleresztette az
asszonyt és sokáig hallgatott.</p>
<p>– Eszter! – szólalt meg azután halkan a sötétben.</p>
<p>– Igen…</p>
<p>– Én… elmegyek Győrbe. Te… tehát nem akarsz velem jönni?</p>
<p>Hosszu hallgatás következett. Dávid feszülten meredt bele a
sötétségbe; a sötétség nehéz csendje és súlyos mozdulatlansága tele
volt számára az asszony néma vivódásával. Mit fog mondani? Mi lesz
erősebb a lelkében? A sötétség súlya kezdett elviselhetetlenné
lenni. Az ólomleplet végre félrelebbentette egy leheletnél
<span class="pagenum"><a name="Page_27" id=
"Page_27">-27-</a></span> könnyebb hang: két ajak kettényílása a
megszólalás előtt. Dávidnak összeszorult a szive.</p>
<p>– Én… jött az asszony haldoklóan halk hangja, – veled megyek,
akárhova mégy. De…</p>
<p>Dávidnak az öröm forróságával telt el a teste. Átölelte az
asszonyt és egy lázas csókkal szakította félbe az ajkán a mondatot.
Tudta, hogy ez jönne: de ne tedd. De ő megteszi; és az asszonyt
magával ragadja; és Eszter is látni fogja majd, hogy így volt jó és
okos és szép; látni fogja, mert hiszen mindennél jobban szereti. Ha
semmivel nem tudta Esztert meggyőzni, a szerelmükkel meg tudta
győzni. Az asszony teste azonban mereven feküdt a karjai között.
Dávid kétségbeesetten erőlködött, hogy magához melegitse, de minden
forró erőfeszitése hiábavaló volt. A könyörgő csókjai meddőek
maradtak, az asszony fagyosan és elhaltan feküdt a karjai
között.</p>
<p>Dávid másnap reggel fanyar kedvvel és halálos fáradtan ébredt.
Eszter már talpon volt, a reggeli készen állott, és a kis fiuk
vidáman játszott a harmadik szobában Józseffel. Dávid egy ideig
mozdulatlanul hevert az ágyban és az az érzése volt, hogy semmiért
a világon nem érdemes az embernek megerőltetnie magát. De azután
eszébe jutottak azok a gondolatok, amelyek tegnap, hazafelé jövet
foglalkoztatták, a fantáziája kigyulladt, és egyszerre megint forró
hullámként ömlött végig a testén a cselekvés vágya. Kiugrott az
ágyból, gyorsan felöltözködött és bement Józsefhez és a fiához. A
fiát az ölébe vette és Józsefnek röviden elmondta, mit beszélt a
püspökkel. József nyugodtan bólogatott, Eszter fakó arccal járt
kelt körülöttük. Dávid látta rajta, hogy Józseffel már beszélt a
dologról. Sietett megreggelizni, <span class="pagenum"><a name=
"Page_28" id="Page_28">-28-</a></span> hogy egyedül hagyhassa őket.
A József csendes okosságától és nyájas bölcseségétől várta, hogy
meggyőzi majd az asszonyt; hiszen József tanitotta meg
mindakettőjüket arra, hogy minden vallás csak jelképe egy
felfoghatatlan ideának és hogy őseik vallásának nincs különb rangja
más vallásoknál. Felállott.</p>
<p>– Hová mégy? – kérdezte József.</p>
<p>– A grófhoz, – felelte Dávid.</p>
<p>– Azt gondolom, – mondotta csendesen József, – hogy azért nem
kell erőltetni a dolgot. Ferdinánd király kancellárja lehet, hogy
gyülöli a grófot, de a kancellár messze van, Győr is messze van, a
gróf pedig közel van.</p>
<p>Dávid igent intett, azután elment. A lelke tele volt dacos
haraggal és keserü elszántsággal. A gróf közel van? Nagyon is közel
volt három hosszu évig és a közelsége gyakran fojtogatóvá lett.
Amikor idejöttek, Ferenc gróf a hálának és az elragadtatásnak forró
indulatát gyujtotta fel a szivében. Ferenc gróf akkoriban
egyre-másra magához hivatta őt, vagy Józsefet, leültette őket és
órák hosszat elbeszélgetett velük olasz és latin irókról, német
tudósokról, és spanyol tengeri utazásokról, Magyarországról, a
világról, életről, halálról. De időről-időre a grófnak furcsa kedve
támadt, szidta az égieket és összetörte a drága szobrokat,
amelyeket pár hete vásárolt, a feleségét hazaküldte néhány hétre a
szüleihez, kalandos nőszemélyeket csőditett a várba, és ilyenkor
estétől reggelig és reggeltől estig folyt a bor, és senkinek nem
volt jó a gróf közelébe kerülni. Ezek voltak azok az időszakok is,
amikor pénzre volt szüksége, mert ilyenkor szórta a pénzt; és
ilyenkor nem volt tanácsos <span class="pagenum"><a name="Page_29"
id="Page_29">-29-</a></span> megtagadni tőle azt, amit kivánt.
Dávidon három év sok megaláztatásának minden keserüsége
végigborzongott. Oh, ha a gróf urral ő egyszer még szembenállhatna
ugy, hogy a fejét magasra emelheti; nem is ugy, hogy ő erősebb és
hatalmasabb legyen, csak úgy, hogy a feltételek egyenlők legyenek:
ember ember ellen, ököl ököl ellen, fegyver fegyver ellen. Lázas
fantáziája egyetlen villanással elébe is rajzolt már egy ilyen
helyzetet. Igen, József mosolyogni szokott az efféle forró vágyban
nyögő bosszuálmokon; József azt mondja, hogy a tiszta erkölcs
világában élő lélek nem törekedhetik megtorlásra, mert a
megaláztatás, amely érte, nem is juthatott közelébe gondolatai
független birodalmának. Józsefnek két élete van: az egyik, amelyet
kifelé él, a másik amelyet az ideák világában él. De neki,
Dávidnak, a megaláztatások a bőrén égnek, mintha sebek volnának, és
a lelkén égnek, mintha a lelke hus és vér volna. Ő szembe akar
egyszer kerülni a kinzójával; – ha például János király jön, hogy
visszavegye az országot; és Ferenc gróf a Ferdinánd pártján lesz; a
két sereg közeledik egymás felé; akkor ő, Dávid, messziről meg
fogja ismerni a bazini grófok sólymos lobogóját… Remegő lélekkel
merült bele lázas álmának a részleteibe.</p>
<p>– Jóreggelt szomszéd, – szólt rá egy derülten dörmögő hang.</p>
<p>Dávid hideg zökkenéssel felébredt. Pongrác András szólította
meg, a városbiró, termetes, hatalmas, jókedvű ur.</p>
<p>– Jó reggelt városbiró úr, – felelte lehülten.</p>
<p>– Mi ujság szomszéd? <span class="pagenum"><a name="Page_30" id=
"Page_30">-30-</a></span></p>
<p>Dávid ránézett a városbiró husos fejére, a vidám kis szemre,
mely a bozontos szemöldök alatt hunyorgott és a széles szájra, a
vastag bajusz alatt. Egy másodpercig még habozott. Jó lesz-e igy?
Azután lassan felelte:</p>
<p>– Egyetlen egy ujságot tudok, városbiró ur: hogy ha még mindig
kedve van rá, a házam most eladó.</p>
<p>A városbiró kis szeme felgyulladva fordult a ház felé és a házon
tul a kertek felé.</p>
<p>– Hogy adná szomszéd?</p>
<p>– A ház a kerttel, szöllővel, felszereléssel, állatokkal együtt
kétezerötszáz magyar forint. De azért ilyen olcsó, mert ezt az árat
egy héten belül készpénzben le kell fizetni.</p>
<p>– Hó… szomszéd, ki tud ennyi pénzt egy héten belül
lefizetni?</p>
<p>– Ha városbiró ur nem, akkor talán Neuperger János.</p>
<p>– No, megálljunk csak. Hát elköltözik tölünk szomszéd? Hová
megy? Csak nem az uj Indiákba? Mert oda lenne jó. Azt mondják, hogy
Károly császár spanyol katonái olyan országokat találtak ott, ahol
lapátolják az aranyat, mint nálunk a homokot.</p>
<p>A városbirónak ez volt a szerelme: messzi országokról hireket
hallani és a csodálatos hireket nyugalmasan megbeszélni. De
Dávidnak most nem volt kedve Károly császár spanyoljainak
tengerentuli felfedezéséről beszélgetni.</p>
<p>– Hát ha városbiró ur nem akarja…?</p>
<p>– Megálljunk csak. A gróf eleresztette-e már magukat?
<span class="pagenum"><a name="Page_31" id=
"Page_31">-31-</a></span></p>
<p>– Most megyek hozzá.</p>
<p>– Hát ha végzett vele, nézzen be hozzám a városházára.</p>
<p>– Igen.</p>
<p>Dávid köszönt és tovább ment. Mikor a vár közelébe ért, dobogni
kezdett a szive. Megalázottnak érezte magát ezért a szivdobogásért.
Összeszoritotta a fogát és ökölbe szoritotta a kezét. A várkapuban
a grófnak néhány huszárja sütkérezett. Szó nélkül beeresztették
Dávidot. Dávid áthaladt a várudvaron és egy csigalépcsőn felment
Gregorovius magiszterhez, a gróf titkárához. Gregorovius
rosszkedvüen soványan, rövidlátóan hajolt az irásai fölé és fanyar
közömbösséggel fogadta Dávidot.</p>
<p>Dávid jelentette neki, hogy szeretne a gróf elé jutni.</p>
<p>– Most kelt fel, – mondta Gregorovius, – most még én se tartom
tanácsosnak, hogy elébe kerüljek. Ülj le és várj.</p>
<p>Dávid leült. Gregorovius az irásai fölé hajolt, azután felnézett
Dávidra.</p>
<p>– Hallottad, – kérdezte fanyarul, – hogy egy portugál hajós
elindult a hajójával kelet felé és nyugatról jött vissza?</p>
<p>– Hallottam, – felelte Dávid.</p>
<p>– Tehát a föld gömbalakú. Én ezt megmondtam már negyven évvel
ezelőtt, amikor a száját se nyitotta ki senki azok közül, akik most
hires emberek, mert ők előre tudták. Én megmondom most előre azt
is, mit fognak találni azok, akik a földet északról délre akarják
megkerűlni: mély örvényeket fognak találni, melyeken a viz folyton
áramlik, a föld belsején át, északról dél felé és délről észak felé
a hold különbőző <span class="pagenum"><a name="Page_32" id=
"Page_32">-32-</a></span> szakai szerint. Ez az áramlás a föld
testén át: ez tartja egyensulyban a földet, ez táplálja a
forrásokat és ez okozza a földrengéseket. Én ezt megmondom előre.
De ha majd bebizonyosodik, hogy igazam volt, akkor a doktorok,
filozófusok, fizikusok, egyetemi tudósok, akik az egész világon
összetartanak és támogatják egymást, megint fel fogják fedezni,
hogy ő kőzülük mondta meg valaki elöszőr; és a nemzetközi gonosz
összetartás megint hiressé tesz valakit, ki az <i>én</i>
gondolatomat lopta el és csinált rendszert belőle. Nekik rendszer
kell; és aki nem az ő tolvajnyelvükön beszél, az nem igazi tudós
nekik. A te József testvéred is ezt mondta, amikor átadtam neki a
nagy filozófiai munkámat, amelyben megdönthetetlen érvekkel
bizonyitom be, hogy az univerzum lényege a nedvesség és szárazság,
vagyis: akarat és erő. Azt mondta, hogy nem adhatja át és nem
ajánlhatja annak a páduai Pontecorvo nevű zsidó könyvnyomtatónak,
mert az filozófiai könyveket szokott nyomatni és az én munkámnak
nincs az a filozófiai terminológiája, amelyhez ez a Pontecorvo
hozzá van szokva. Megértettem. Nem akarja, hogy a munkám napvilágra
kerüljön. Mert ti zsidók is országról országra össze vagytok
esküdve. El akarjátok takarni a nemzetek elől az univerzum
lényegének a megismerését, hogy ti lehessetek urrá minden nemzet
felett. Én ismerlek benneteket, és József fivéred hiába vágott
nekem udvarias arcokat, én láttam: mi a véleménye a nagy munkámról.
Csakhogy nem soká fog diadalmaskodni, mert Tamás gróf segitségével
én most Bécsújhelyen kinyomatom egy másik munkámat, amelyben
bebizonyitom, hogy a Szentirásban igenis benne van, hogy a föld
gömbalakú, de másrészt <span class="pagenum"><a name="Page_33" id=
"Page_33">-33-</a></span> az egyház ellenségei hazudnak, amikor azt
próbálják elhitetni a tudatlan tömeggel, hogy a föld forog a nap
körül.</p>
<p>Dávid szórakozottan hallgatta Gregorovius mestert. Nagyon jól
ismerte már a tudományát és sokszor hallotta, amint arról
panaszkodott, hogy másoknak jut ki a hir és a tudós dicsőség,
holott ő volt az, aki egy hosszú és immár alkonyodó élet folyamán
mindent elsőként és előre mondott meg. A gróf szobái felől
nemsokára zeneszó hangzott fel; Gregorovius mester sokáig beszélt
még; azután egy keserű mozdulattal elhallgatott és görnyedt háttal
kiment. Amikor visszajött, szótlanul intett Dávidnak, hogy mehet
befelé. Dávid lassan bement a reggeliző terembe. A terem alsó végén
olasz zenészek voltak. A terem felső végén ott állott a dúsan
megteritett asztal. Az asztalfőn Ferenc gróf ült; jobbra és balra
tőle egy-egy nő. Dávid ismerte ezt a látványt. Az asztal másik
végén azonban tetőtől talpig fekete ruhában, mozdulatlan, sötét
arccal, összeráncolt homlokkal most ott ült Tamás gróf.</p>
<p>– A szentek meghallgatták az imámat, – kiáltotta Ferenc gróf
Dávid felé. Tudod-e hogy miért imádkoztam?</p>
<p>– Nem tudom, nagyságos gróf úr, – felelte Dávid.</p>
<p>– Hát azt tudod-e, hogy a trieri érsek micsoda szent kincseket
állitott ki a hallei székesegyházban?</p>
<p>– Nem tudom, nagyságos gróf úr.</p>
<p>– Nem közönséges relikviák voltak ott, szép öcsém, nem holmi
korhadt csontok, – hanem voltak ott elköltözött szentek egész
kadáverei. Volt ott Izsák ősapa testének egy hiteles darabja. Volt
ott <span class="pagenum"><a name="Page_34" id=
"Page_34">-34-</a></span> maradék abból a mannából, amely a
pusztában hullott. Voltak ott ágak Mózes égő csipkebokrából. Volt
ott egy kancsó a kánai mennyegzőből, sőt némi maradék abból a
borból is, amelyet Jézus vizből változtatott borrá. Voltak ott
tövisek Jézus töviskoszorújából és volt ott egy öklömnyi kő, amely
azok közűl a kövek közűl volt, amelyekkel Szent Stephanust halálra
kövezték. Tudod hány ezer ilyen relikvia volt ott? Kilencezer
összesen. Tudod, mit hirdettetett ki a trieri érsek – a római kuria
kardinálisa, a német birodalom választófejedelme – valamennyi
templomában? Hogy aki elzarándokol Halle városába, ott a szent
kincsek felmutatását áhitatos lélekkel végigszemléli; azután
derekasan belenyúl a bugyellárisába és kiguberálja az érsek úr
számára a pénzt, az <i>kiváló</i> bűnbocsánatot kap minden
vétkeért. Ezt tette Albrecht herceg ő eminenciája, de felkopott az
álla, mert a hallei szent kincseket kevesen bámulták meg, és a
végén a goromba, bolond wittenbergi barát, az uj Husz János olyan
mérgesen rámordult, hogy mind a kilencezer szent kincsét ijedten
dugta el az éléskamrába. De amit ő ilyen kevés dicsőséggel kezdett,
azt én teljes dicsőséggel fogom folytatni. Ügyetlen kontár volt a
trieri érsek. Izsák ősapa testének egy darabja! Mi az? Ha én szent
kiállitást rendezek, még a spanyolok is idehurcolják mindazt az
aranyat, amelyet az uj Indiákon összerabolnak. Mert én nálam
látható lesz maga az a felséges fenék, amelyet Mózes csak röptében
láthatott. Én nálam látható lesz az a legfelségesebb anyaméh,
amelyben szüzen fogantatott meg a mi…</p>
<p>Egy dördülés hallatszott. Tamás gróf egyenesedett ki és kemény
ököllel rávágott az asztalra. Szép <span class="pagenum"><a name=
"Page_35" id="Page_35">-35-</a></span> aszkéta arca sápadt volt,
csak mélyen ülő szeme tüzelt fivére felé. Szótlanul állott az
asztal alsó végén.</p>
<p>– Óh, bocsánat, – mondta Ferenc gróf, – nem akarom az
érzelmeidet sérteni. Foglalj helyet, látod, Psziche, itt a balomon,
mert azelőtt egyszerü tót parasztlány volt, egészen elsápadt a
haragodtól, bár Asztarte itt a jobbomon, aki azt állitja magáról,
hogy a török szultán háreméből szűzen szökött meg, a tekintetével
arra csiklandoz, hogy folytassam a lázadozásomat ellened, akiben
Mihály arkangyal képviselőjét látja. De foglalj helyet, igyunk rá
egyet és folytassuk úgy, hogy neked is kedved teljék benne.</p>
<p>Dávidhoz fordult.</p>
<p>– Mondd megátalkodott Krisztus-tagadó, tudod, miért imádkoztam
volt minden szentekhez?</p>
<p>– Nem tudom, nagyságos gróf úr.</p>
<p>– Azért imádkoztam, hogy hozzanak téged gyorsan elém, mert
szentet akarok csinálni belőled is. Egy hét óta tartom itt magamnál
a selmecbányai hóhért, hogy megértsétek: milyen illetlen, helytelen
és botrányos dolog, hogy nektek, a megfeszített Jézus tagadóinak
olyan ötszáz aranyatok van, amely után én, akinek igényem van
minden malasztra és a túlvilági üdvösségre, hiába vágyódom. Felelj
hát nekem Beliál fia és Mammon imádója, megkapom-e az ötszáz
aranyat, vagy olajba főzesselek meg, nyárson forgassalak, kóccal
tömesselek ki, egyszóval olyan szentet csináljak belőled, hogy, ha
a gyüjteményemben kiállitalak, a trieri érsek sírva fakad
szégyenletében. Felelj tisztátlan, hitetlen, szentségtagadó
zsidó.</p>
<p>Csend volt. Dávidnak a belei is reszkettek a lázadó <span class=
"pagenum"><a name="Page_36" id="Page_36">-36-</a></span> haragtól.
Eszébe jutott a József figyelmeztetése, de tajtékzó dühe minden
meggondolást elsodort.</p>
<p>– Nagyságos gróf ur, – mondta dacos alázattal, – arra kérem,
sziveskedjék visszafizetni nekem azt az ezer aranyat, amelynek a
visszafizetését már tavaly megigérte.</p>
<p>– Mit? Miiit?</p>
<p>Ferenc gróf előrehajolt és álmélkodva bámult rá Dávidra. Nem
akart hinni a fülének. Dávidnak az egész belsejét rázta már a dacos
harag.</p>
<p>– Elköltözöm a győri püspök úr védelme alá…</p>
<p>Ferenc gróf hátravetette magát a székében és elkezdett nevetni.
Harsányan, hosszan nevetett, és a nevetése olyan hosszúra nyúlt és
olyan görcsössé lett, hogy a két nő előbb ijedten fordult hozzá,
azután egyszerre feléje hajolt. Ferenc gróf hirtelen szétütött
közöttük, a nevetést abbahagyta, és az arcára olyan fájdalmas
komorság űlt rá, mintha nagy kinokat szenvedne.</p>
<p>– Elköltözöl a györi püspök úr védelme alá? És nemcsak, hogy nem
akarsz itthagyni nekem ötszáz aranyat, hanem meg én fizessek neked
ezret? Valószinűleg sürgősen is? Azonnal, mi?</p>
<p>– Azonnal, mert a győri püspök urnak megigértem, hogy ezt a
pénzt magammal viszem.</p>
<p>Ferenc gróf dölyftől rekedt hangon mondta:</p>
<p>– Hát menj, és mondd meg a győri szoknyás embernek, hogy jöjjőn
ő és próbálja behajtani ezt a pénzt, ha ugy szereti a pénzt. Mondd
meg neki, hogy akkor összekötözöm a szakállát a szakálladdal és
együtt korbácsoltatlak ki benneteket Magyarországból, és minden
csuhással összekötözök egy-egy zsidót, <span class=
"pagenum"><a name="Page_37" id="Page_37">-37-</a></span> és ahány
csuhás és ahány zsidó van Magyarországon, mindet egyszerre hajtom
ki innen.</p>
<p>Dávid nem mozdult. A torka száraz volt a felindulástól. Egy
másodpercig habozott, azután lassan, mint aki biztosan tudja, hogy
a döfése találni fog, megszólalt:</p>
<p>– A győri püspök úr nem maga akarja behajtani ezt a pénzt, mert
a behajtásra már megkérte Ferdinánd király kancellárját.</p>
<p>Ferenc gróf elsápadt. Lassan felállott és mereven nézett
Dávidra. Dávid összeszedte minden erejét, hogy farkasszemet tudjon
nézni vele, de a gróf szeme vak tekintettel meredt rá. Nem is
ránézett tulajdonképen, hanem messze, túl rajta, a győri püspököt
kereste. Ezt merészelte vele tenni a szoknyás ember? A vargaivadék?
Ezt üzenni? – egy zsidóval? – neki? Nehány hosszú, nehéz lélekzetet
vett, azután a szeme ujra meglátta Dávidot. Legyintett.</p>
<p>– Menj! – mondta halkan.</p>
<p>Dávid elment. Ferenc gróf sápadtan és szótlanúl nézett utána egy
ideig, azután intett a két nőnek, kotródjanak ki. A két nő kiment.
Ferenc gróf járkálni kezdett a teremben. Rágódva és kinlódva
járkált sokáig.</p>
<p>Tamás gróf szótlanúl nézte a bátyja gyötrődését, végre
megszólalt.</p>
<p>– Ferenc, – mondta halkan és gyöngéden, – most megaláztatás ért
és a lelked nem talál olyan gondolatra, amely megenyhitené. És
ezentúl sorra jönnek a megaláztatások, és a lelked soha meg nem
találja a nyugalmát, ha csak vissza nem térsz arra az utra, amelyet
bűnös könnyűséggel elhagytál. Te most olyan vagy, mint aki eladta a
lelkét, és ha szólásra <span class="pagenum"><a name="Page_38" id=
"Page_38">-38-</a></span> nyitod a szájadat, minden szavadból az
örök kisértő beszél. Most még felszabadithatod magad; most még
visszafordulhatsz; most még megpróbálhatsz világosan látni. Gondold
csak meg, egyszerű és józan ésszel: hogyan érhetett téged ez a
megaláztatás? Nem ugy-e, hogy a zsidókat, akik valóban a
megfeszitett Jézus ellenségei és akiknek hivő keresztényekkel való
együttélését megengedni botrányos dolog és akiket Pozsony és Sopron
és minden keresztény nemzet törekszik kiűzni a maga kebeléből, hogy
a hitetlen, konok zsidókat te ide befogadtad és a védelmed alá
vetted? Nem igy történt-e? <i>Mert</i> befogadtad őket: azért ért
<i>ez</i> a megaláztatás. De te többet tettél: te őket gyakran az
asztalodhoz ültetted, és olyan kérdésekről beszéltél velük,
amilyenekről keresztény embernek csak lelkipásztorával szabad
beszélnie, ha megnyugvást, vagy utbaigazitást keres. Nem érzed te,
hogy ezek a beszélgetések készitették elő a lelkedet az örök
kisértő számára? Nem látod te, hogy igy támad fel benned a bujaság,
a pénzszomjuság, és mind a hét főbűn? Nem világos előtted, hogy az
első megaláztatás után még sok és egyre sulyosabb és egyre nagyobb
megaláztatásnak kell jönnie? Most megint a nagy megkisértés
korszaka jött el a világra. A luteránus pestis már ide is
átharapózik. Tegnap Szentgyörgy faluban egy bibliát találtam,
amelyet ide becsempésztek és amelyből az oktalan parasztok maguk
próbálták kiolvasni az igazságot. De én azt mondom neked: hogy ha
maga a császár is gyengének bizonyult a wormsi gyűlésen a sátán
bérencével, a wittenbergi árúlóval szemben, aki százszorosan
rászolgált a Husz János sorsára, kell, hogy legyenek, akik nem
bizonyulnak gyengének. <span class="pagenum"><a name="Page_39" id=
"Page_39">-39-</a></span> Én meg fogom tenni azt, amit Isten és a
Boldogságos Szűz szolgálatában megtenni kötelességem. Én ezentúl
nem mozdulok el itthonról. De a legelső kötelességem itthon az,
hogy téged megmentselek. Meg foglak menteni… rábeszéléssel vagy
erőhatalommal… egyelőre ülök az asztalodnál és várok. De a
Boldogságos Szűz segitségével meg foglak menteni.</p>
<p>Ferenc gróf eleinte állva hallgatta a fivérét, azután csendesen
leült. Tamás valamikor szerzetes akart volt lenni, de feladta ezt a
tervét, mert a magyarországi szerzetes-rendek közűl egyet sem
talált elég hitbuzgónak. Most a legforróbb vágya az, bárcsak
indulna meg már a luteránusok ellen való harc és bárcsak ő
megszerezhetné ebben a harcban a mártirkoronát. Tamás… milyen
kedves, szőke fiú volt; most milyen rajongó aszkéta-arca van. Miket
beszél össze… milyen furcsa keverék ez a beszéd… közbe kellene
szólni, ha nem valami harsogó blaszfemiával, akkor néhány hideg és
józan érvvel… De hiszen nem használna… és igazán szeretetből
történik az egész… de milyen furcsa, hogy valaki a keresztény eget
ilyen komolyan veszi, holott az Olimpuszt se lehet komolyan venni,
pedig az mennyivel szebb ég volt… milyen csodálatos szükséglete az
embernek ez az örökös kisérletezés azzal, hogy egy elfogadható eget
gondoljon ki.</p>
<p>Tamás tovább beszélt; Ferenc pedig félrehajtott fejjel,
elgondolkozva hallgatta.</p>
<hr class="tb" />
<p>Dávid lement a várból, felment a városházára és hosszu tárgyalás
után szerződést kötött a városbiróval, hogy eladja neki a házát,
kertjét és szőllőjét <span class="pagenum"><a name="Page_40" id=
"Page_40">-40-</a></span> kétezerötszáz magyar forintért és hogy a
városbiró tartozik neki ezt az összeget egy héten belül megfizetni.
Azután hazament és elmondta Józsefnek, mi történt. József szelíd
figyelemmel hallgatta végig, azután így szólt:</p>
<p>– Ha rám hallgatsz, azonnal lóra ülünk és vágtatunk Győr
felé.</p>
<p>– És az ezer arany?</p>
<p>– Itt hagyjuk.</p>
<p>– És a kétezerötszáz forint.</p>
<p>– Majd kitalálunk valamit. És ha nem, legfeljebb az is
elveszett.</p>
<p>Dávid habozott egy másodpercig, azután elöntötte a harag.</p>
<p>– Oh nem, – mondta fogcsikorgatva, – azt nem. Mitől féljek? A
gróf tudja, hogy a győri püspök védelme alatt vagyok. Tudja, hogy
ha eljön az én időm, akkor a bosszum… oh, nem félek tőle.</p>
<p>József csendesen belenyugodott abba, hogy maradjanak, és aznap
nem is történt semmi különös dolog.</p>
<hr class="tb" />
<p>Másnap déltájban Mihályhoz, a zsidó hitközség előljárójához
betért Zakariás, a hires pozsonyi orvos. Lovon jött Trencsénből,
ahová azért hívták, hogy gyógyitsa meg a trencséni hercegnőnek egy
beteg unokahugát. Pozsonyig ekkor már meg sem akart állni, de az
erősen tűző napban olyan gyengeség vett rajta erőt, hogy ágyba
kivánkozott. Nyolcvan éves volt már és Mihálynak, aki vigyázva és
gyöngéden fektette ágyba, bágyadt mosollyal mondta: „Lejárt az időm
Mihály. Ha itt halnék meg nálad, bocsáss meg érte.“ Néhány órai
fekvés után <span class="pagenum"><a name="Page_41" id=
"Page_41">-41-</a></span> azonban annyira megüdűlt, hogy fel is
kelt. Mihály örömmel mondta neki, hogy ime mégse járt le az ideje,
de Zakariás derülten rázta meg hófehér fejét és azt felelte, hogy
legfeljebb még napokról lehet szó. Az ideje lejárt. Ma hadd
maradjon még itt, azután holnap hazamegy Pozsonyba meghalni. Később
azonban olyan jókedvűen beszélgetett Mihálylyal, hogy Mihály két
kérést terjesztett eléje. Az első az volt, hogy nem tudná-e
meggyógyitani az ő Judit lányát, aki mindig mély ájúlásba esik, ha
kérő jön a házhoz, a másik az volt, hogy nem vezetné-e a
tanácskozást valamelyik környékbeli rabbi helyett, amikor a község
előljárói itélkeznek Dávid felett. Zakariás elgondolkozott.</p>
<p>– Az ösapákról, – mondta csendesen, – meg van írva, hogy hosszú
élet után <i>elteltek az élettel</i>, azután meghaltak. Én nekem
most a halálra kellene készülnöm, és talán bűnös telhetetlenség
tölem, hogy még mindig nem tudtam eltelni az élettel. De fiatal
lányok szenvedése, fiatal férfiak dacos ágaskodása, minden, ami
élet, engem még most is mindennél jobban érdekel. És igy, ha Isten
hozzád vezérelt, én szivesen segitek nektek igazságot tenni a vőd
ügyében, és megpróbálom, hátha meg tudom gyógyitani a lányodat.</p>
<p>Megállapodtak abban, hogy Dávid felett másnap fognak itélkezni,
azután Mihály behivta a feleségét – Gunda asszonyt – és ketten
elmondtak neki Juditról mindent, amit el tudtak mondani. Gunda
asszony panaszosan mondta végűl, hogy ő azt hiszi, ezt a lányt
szemmel verte meg valaki, mire Mihály ráförmedt, ne legyen olyan
együgyü, hogy elhiszi a parasztok babonáit; tudhatná, hogy minden
<span class="pagenum"><a name="Page_42" id=
"Page_42">-42-</a></span> betegség abból ered, hogy a test nedvei
valamilyen ok következtében megromlottak. Zakariás hallgatva nézett
rájuk, azután megkérdezte, Judit volt-e az, akit az előbb énekelni
hallott. Amikor megtudta, hogy ő volt, kérte, hogy küldjék be hozzá
Juditot, de ne mondják neki azt, hogy ő meg akarja gyógyitani.
Judit nemsokára bejött a szobába. Az öreg Zakariás az asztalnál űlt
egy karosszékben, előtte bor volt – Mihály legjobb bora – amelyből
néha ivott egy-egy kortyot. Leültette magával szembe Juditot és
meleg örömérzés járta át öreg testét. Milyen szép, hogy ilyen
rejtelmes sötét szépség van a világon. Mégis szép volt ez az élet.
Milyen kár volna ennek a bóditó virágzásnak meddőn elhullnia.
Beszélgetni kezdett Judittal. Judit tartózkodva felelgetett. De az
öreg Zakariás azután ezt mondta: „Nagyon szépen énekelsz Judit.
Olyan szép hangot, mint a tiéd, nem hallottam azóta, mióta
Milanóban jártam. Ott a herceg udvarában szinjátékot játszottak, és
egy szinjátékban az éj királynőjeként lépett fel egy csodálatos
hangú és rendkivüli szépségű asszony.“ Judit ekkor kitáguló szemmel
nézett Zakariásra és nemsokára mohó beszélgetésbe merült vele.
Estefelé Zakariás azt mondta Mihálynak: „Még nem tudom Mihály, mi
baja a lányodnak, de tartok tőle, hogy ha a gyógyúlását akarod, el
kell küldened magadtól valahová idegenbe.“</p>
<hr class="tb" />
<p>Kint ragyogó májusi alkonyat volt. A nap vonakodva ereszkedett
le a nyugati hegyek mögé, az árnyékok hosszúra nőttek már, de a
világ még tele volt kicsorduló fényességgel és olyan hömpölygő jó
szaggal, amelyet mintha óriási, mennyei tömjénhintők <span class=
"pagenum"><a name="Page_43" id="Page_43">-43-</a></span> hintettek
volna el. Földek páráztak, fűvek zsendültek, akácfák illatoztak; és
a bazini várból lassan és rosszkedvüen lefelé indúlt a városba a
selmecbányai hóhér. Tetőtől talpig bőrbe volt öltözve. Szulejmán
császár ázsiai katonáin látta, milyen félelmes az ilyen sötét
bőrpáncél. A selmecbányai hóhér szerette, ha félnek tőle; ez a
félelem az előize volt annak az örömnek, amelyet akkor érzett, ha
vért látott kicsordulni a kezére adott emberi testből. Vaszilinak
hitták. Görögországi cigány-félvér volt; és gyerekkorában
végignézte egyszer, hogy török katonák hogyan kinozták sorra a
faluja embereit, mert az emberek nem akarták bevallani, hová ásták
el a pénzöket. Ezt a látványt nem tudta többé elfelejteni;
nemsokára elszökött otthonról és beállt azok közé a gyülevész
csapatok közé, amelyek a szultán rendes katonaságát kiegészitették.
Mikor a törökök Magyarországon jártak, el kellett szöknie a szultán
hadseregéből, mert megölt néhány foglyot, akit nem lett volna
szabad megölnie. Selmecbányán felfogadták hóhérnak. Nemrégiben
Pozsony város kölcsönkérte néhány napra. Amikor megint utban volt
hazafelé, a bazini gróf itt fogta azzal, hogy dolgot ad majd neki:
nehány zsidót kell a maga módján rábeszélnie, hogy ne ragaszkodjék
olyan bűnösen a pénzéhez. Napok teltek el és még mindig tétlenűl
sétált. A torkában száraz görcs támadt már és a hátán hideg
bizsergések futottak végig a vágytól, ha arra gondolt, milyen az,
mikor a kés alatt kicsordul a vér vagy a hüvelykszoritó szoritása
alatt ropog a csont és szakad a hús.</p>
<p>A selmecbányai hóhér lassan ment le a város felé. Az út szélén
sűrű galagonyabokrok voltak. A <span class="pagenum"><a name=
"Page_44" id="Page_44">-44-</a></span> hóhér megállt és
hallgatózott. A bokrokon túl két különös hang veszekedő, rikácsoló
és siró párbeszédét hallotta. Átbújt a bokrokon. Az út mellett, az
árkon túl piszkos vityiló állott; a vityiló előtt egy rút
öregasszony hajolgatott a föld felé, köveket szedett fel és a
köveket rikácsolva hajigálta egy kilencéves fiú felé. A fiú sirva
ugrált el a kövek elől és sirva kiabálta az öreg asszonynak, adja
vissza a pénzt, amelyet elvett tőle. A hóhér egy ideig szótlanúl
hallgatta a kiabálást, azután átugrott az árkon és megállott az
öregasszony és a kisfiú között. Az öreg asszony ijedten pislogott
fel a hóhérra és egyszerre remegni kezdett. A fiú bátorságra
kapott. Elmondta, hogy délben a Szent Floriánhoz cimzett fogadóba –
az a város másik végén van, Szered felé – küldte az apja két
ezüstpénzért, amellyel a fogadós tartozott neki. Ez az asszony –
mindenki tudja róla, hogy boszorkány – elcsalta tőle a pénzt,
azzal, hogy azt mondta, olyan madarat mutat neki, amilyent még
sohse látott. Mig ő a madárra várt, kicsavarta a kezéből a pénzt,
azután eltünt. De ő tudta, hogy a boszorkány hol lakik. A pénz
nélkűl nem mert hazamenni, hanem itt várt mostanig, a boszorkány
most hazajött, s ő követeli vissza a pénzét.</p>
<p>A hóhér nézett az öregasszonyra. Tekintete alatt az
öregasszonynak egészen meggörnyedt a háta és vacogni kezdett
fogatlan szája. A hóhér sokáig nézett rá, azután a fiúhoz fordult.
„Gyere be,“ mondta neki, „ide a házba, a boszorkány vissza fogja
adni a pénzedet.“</p>
<p>Az öreg asszony remegve mutatott utat a piszkos vityilóhoz.
Mindahárman bementek. A nap leszállt <span class="pagenum"><a name=
"Page_45" id="Page_45">-45-</a></span> a nyugati határhegyek mögé.
Kint sötét lett és csípő, tavaszi hűvősség támadt.</p>
<hr class="tb" />
<p>Másnap szombat volt, hetivásár napja Bazinban, és a vár felől a
város felé vivő uton vásárosok igyekeztek befelé. Az egyik kocsit
hirtelen megállitották, mert a mezőn a sűrű tövisbozót mellett egy
öregasszony jajgatva kezdett kiabálni. A férfiak leszállottak a
kocsiról, azután az asszonyok is átmentek a mezőre; azután
megállott még néhány kocsi, és a gyalogosok is odagyültek a
tövisbozót köre. A tövisbozót alatt egy kisfiú holtteste feküdt. A
két lába kötéllel volt összekötözve; a teste tele volt szurások
nyomaival, a kezén és a lábán fel voltak az erek vágva. A vásárosok
meghökkenve állták körül a kis holttestet és elszörnyedve
kérdezték, ki tehette ezt. Vért sehol nem lehetett a közelben
látni, a holttestet máshonnan kellett idehozni. Az öreg asszony azt
mondta, ő nem tudja ki követte el ezt az istentelenséget; ő nem
látott senkit; csak hajnalban látott valamiféle zsidókat erre
lopózkodni, de nem tudja, ők tették-e. Az öregasszony azután
elment. A vásárosok tanácstalanúl állták körűl a tüskebozótot; a
tömeg egyre nagyobb lett; végre valaki azt mondta, hogy a
holttestet fel kell tenni egy kocsira és be kell vinni a
városházára. Minthogy a holttestet senki nem akarta a kocsijára
felvenni, egyelőre nem történt semmi. A tömeg folytonosan nőtt, és
egyszerre egy bazini ember megismerte a kis halottat. Ez, – mondta,
– a Meylinger György Jancsi fia. Az emberek elálmélkodtak ezen a
közlésen és hangosan kiabálták, hogy értesiteni kell Meylinger
Györgyöt. Azonban senki se mozdult, a tömeg állt <span class=
"pagenum"><a name="Page_46" id="Page_46">-46-</a></span> és zúgva
beszélgetett. A vár felől jövet ekkor megjelent az országuton Tamás
gróf. Le akart menni a hetivásárra, mert rá akart csapni azokra az
árúsokra, akik ujabban mindenféle lázitó, luteránus nyomtatványokat
adtak el a hetivásáron és ezekkel a nyomtatványokkal megmérgezték a
nép lelkét. Mikor a tömeget meglátta, átjött a mezőre. Az emberek
elcsendesedtek. Levették a kalapjukat és utat nyitottak neki. Tamás
gróf meghökkenve állott meg a holttest előtt.</p>
<p>– Ki tette ezt? – kérdezte haragosan.</p>
<p>A körülötte állók sietve felelték, hogy ők nem tudják, ők a
vásárba igyekeztek, a holttest itt feküdt a tövisbozótban, egy
öregasszony talált rá, és az emberek azt beszélik, hogy
hajnaltájban zsidókat láttak erre lopózkodni. Tamás grófon a mély
megrendülés forró borzadása futott végig. Ki tette ezt? A
kereszténység ellenségei tették, azok, akiket egy vétkes lanyhaság
nagyon is sokáig tűrt a keresztény nemzetek kebelében. Csoda-e,
hogy az igaz hit megromlik és mindenütt felemeli fejét a gonosz, ha
Krisztus nyilvánságos ellenségeinek ilyen szabadságuk van? A
Németországból fenyegető hitrontás ellen a védekezés legelső és
legsürgősebb cselekedete, hogy azokkal kell leszámolni, akik nyilt
tagadással merészelnek Krisztus ellen támadni. A Boldogságos
Szűznek harcosokra van megint szüksége: oh, <i>egy</i> harcosa lesz
a Boldogságos Szűznek, aki el nem lanyhul és meg nem pihen a keserű
végig. – Összerázkodott és körűlnézett. Az emberek várakozva néztek
rá.</p>
<p>– Tegyétek fel, – mondta nekik komoran, – <span class=
"pagenum"><a name="Page_47" id="Page_47">-47-</a></span> ezt a
szegény áldozatot egy kocsira. Be kell vinni a városházára.</p>
<p>A holttestet most feltették a legelső kocsira, Tamás gróf
odafordult egy emberhez.</p>
<p>– Menj fel, – mondta, – a várba és mondd meg a várnagynak, hogy
tizenöt huszárral azonnal jöjjön le a városházára.</p>
<p>Az ember sietve indult a vár felé, Tamás gróf pedig a kocsi
mögött lassan ment befelé a városba. A városban a tömeg, amely
követte, még jobban megnőtt. A városháza előtt a kocsi megállott.
Tamás gróf lehivatta Pongrác Andrást, a városbirót.</p>
<p>– Városbiró úr, – mondta neki felcsendülő hangon, – ki tette
ezt?</p>
<p>A városbiró megütődve nézett a holttestre, azután megzavarodva
nézett a grófra.</p>
<p>– Ezt a szegény áldozatot, – mondta Tamás gróf, – a mezőn, egy
tövisbozótban találta Isten rendelése szerint egy öregasszony.
Elhoztuk ide. Nézze meg; és mondja meg: ki tette ezt?</p>
<p>A városbiró levett süveggel állott a gróf előtt és lassan a
homlokához emelte a kezét, hogy letörölje róla az izzadságot. A
tömegből, amely eddig hallgatva állta körűl őket, most megszólalt
egy hang:</p>
<p>– A zsidók tették.</p>
<p>Egy másik hang:</p>
<p>– Csak a zsidók munkája lehet.</p>
<p>Nehányan helyeseltek, de a tömeg egyébként hallgatott és várt.
Tamás gróf összevont szemöldökök alól nézett a városbiróra. A
városbiró zavarodottan próbálta kitalálni, hogy mit akar, de az
arcáról semmit se tudott leolvasni. <span class="pagenum"><a name=
"Page_48" id="Page_48">-48-</a></span></p>
<p>– Ki fogjuk nyomozni a bűnöst, – mondta habozva, – de el fogjuk
hallgattatni azt, aki tudatlanságból és ostobaságból ártatlanokat
vádol.</p>
<p>Tamás gróf felcsattant:</p>
<p>– Én pedig össze fogom törni azt a birót, aki lanyhaságból vagy
megvesztegetettségből futni engedi a bűnösöket.</p>
<p>A városbiró elsápadva nézett rá és nem értette, mit akar.</p>
<p>– A zsidókat azonnal el kell fogatni, – mondta Tamás gróf. Nem
tűröm, hogy a zsidó pénz munkába fogjon és megint egyszer
elhomályositsa az igazságot.</p>
<p>A tömeg halkan morajlott. A városbiró meghajtotta a fejét és
engedelmeskedett. Semmiképen sem volt az az érzése, hogy helyesen
cselekszik. De ha a gróf igy akarja? És hiszen az igazság majd
kiderűl. Bement a városháza kapuja alá és kiadta a városi
darabontoknak azt a parancsot, hogy menjenek és hozzák a
városházára a zsidó férfiakat. Tamás gróf a kocsit a holttesttel
eközben elküldte Meylinger Györgyhöz és a tömegnek megparancsolta,
hogy oszoljon szét. Azután belépett a városháza bolthajtásos kapuja
alá. A hat városi darabont indúlóban volt. Tamás gróf megállitotta
őket, megkérdezte, milyen parancsot kaptak, azután hideg haraggal
fordult a városbiróhoz:</p>
<p>– Ha csak a férfiakat fogatja el, az annyit jelent, hogy a nők
kezében szabad utja van a zsidó pénznek arra, hogy birákat
vesztegessen meg.</p>
<p>A városbiró most őszinte és becsületes dühbe jött. A gróf
harmadszor gyanusitotta meg mások előtt. Káromkodva mondta a
darabontoknak, hogy <span class="pagenum"><a name="Page_49" id=
"Page_49">-49-</a></span> hozzák be, valamennyi zsidó a városban
van; az ölbeli csecsemőt is. Tamás gróf rövid fejbólintással vette
tudomásúl a parancsot. A darabontok elmentek. Tamás gróf töprengve
járkált a kapubejárat alatt. A városbiró mérgelődve várakozott.
Tamás gróf megállott előtte:</p>
<p>– Kire tartozik a zsidókon való itélkezés? – kérdezte
komoran.</p>
<p>– Negyedik Béla király szabadságlevele szerint, amelyet utóljára
második Lajos király is megerősitett, főbenjáró ügyekben felettük a
nádor itélkezik, vagy pedig a budai király várnagy.</p>
<p>A Tamás gróf szeme komor lobogással tűzött a városbiróra. A
nádor? A budai király várnagy? Elhúzni a vizsgálatot? Nyujtani a
pert? A bűnösöket talán még utnak is inditani innen Budára? Közben
felvenni a jutalmakat az igazság eltemetéseért? Oh, odakint holtan
fekszik egy ártatlan, szegény gyermek; az igazságot, te pénzre éhes
biró: azt nem fogod megölni és eltemetni. A városbiró elvörösödött
a gróf tekintetétől, amely ujra a gyanusitás ostorcsapásaival verte
végig, és keservesen küzdött, hogy bátran és nyugodtan tudjon a
gróf szemébe nézni. Kint lódobogás hallatszott. A gróf huszárjai
érkeztek meg. Tamás gróf elfordult a városbirótól. Lázas elszántság
égett minden csontjában, a cselekvés vágyának kinzó lobogása.
Kilépett a kapu elé és gyors parancsokat adott ki huszárjainak.</p>
<hr class="tb" />
<p>A bazini zsidók istentisztelet előtt összegyűltek a
zsinagógában, hogy Dávid ügyében itélkezzenek, de nem tudták
megkezdeni a tanácskozást, mert Dávid és József hiányzott. Előbb
vártak rájuk, azután <span class="pagenum"><a name="Page_50" id=
"Page_50">-50-</a></span> értük küldtek. A küldött még nem jött
vissza, amikor a városi darabontok bejöttek a templomba és azt
mondták Mihálynak, aki elébük lépett, hogy a zsidók valamennyien
tartoznak rögtön a városházára menni. Mihály meghökkenve felelte,
hogy épen istentiszteletre készűlnek, és majd istentisztelet után
felmennek a városházára; a darabontok azonban erre gorombák lettek,
kiabálva követelték, hogy a zsidók azonnal jöjjenek és fenyegetően
emelgették az alabárdjaikat. A zsidók felzúdultak és ki akarták
szoritani a darabontokat a templomból, Mihály azonban rábeszélte
őket arra, hogy engedelmeskedjenek. A zsidók tehát
összeszedelőzködtek és a darabontokkal együtt elindultak a
városháza felé. Útközben találkoztak Tamás gróf huszárjaival. Négy
huszár átvette a zsidókat a darabontoktól, a többi huszár pedig a
darabontokkal együtt elment az asszonyokért, a gyerekekért és a
hiányzó férfiakért. A zsidók felindultan siettek a városháza felé.
A városháza előtt nagy tömeg állott. A tömeg szótlanúl fogadta
őket. A zsidók bementek a városháza kapuja alá. A kapu alatt
halvány arccal és égő szemmel állott Tamás gróf. A zsidók meg
akartak állani előtte, de ő szótlanúl intett, hogy menjenek tovább.
A zsidókat felvitték a városbiró elé.</p>
<p>– Városbiró úr, – szólt felindultan Mihály, – mit akarnak
tőlünk?</p>
<p>– Az istenfátokat, – fakadt ki Pongrác András, – sok bajom van
veletek. Jegyző úr, irja fel a nevüket. Porkoláb! Vegye át ezeket a
zsidókat.</p>
<p>– Városbiró úr, – mondta Mihály haragtól reszketve, – azt csak
megmondja, hogy miért csuknak be bennünket? <span class=
"pagenum"><a name="Page_51" id="Page_51">-51-</a></span></p>
<p>– Majd tudjátok ti már azt! Porkoláb! – le ezekkel a zsidókkal a
pincébe.</p>
<p>A zsidók vonakodtak indulni, a huszárok azonban lökdösni kezték
őket, azután kardot huztak. A zsidók erre álmélkodva és elhülve
lementek a városháza pincéjébe. Ott bezárták őket; magukra
maradtak; nemsokára azonban kinyilott az ajtó, és az ajtón
behajtották hozzájuk az asszonyokat és a gyerekeket is.</p>
<hr class="tb" />
<p>Dávid otthon volt és komor nyugalommal rendezgette az irásait.
Várta, hogy érte küldjenek a zsinagógából és fanyar elégtétellel
forgatta magában azt a dacos feleletet, melyet a küldöttnek adni
fog. József a másik szobában játszott a Dávid fiával, Eszter pedig
fakó arccal járt-kelt a házban. A külső ajtót ekkor hirtelen
felrántották; a szobákon végigrohant Vidra Gergely, egy
tizennyolcéves legény, aki három év óta volt Dávid szolgálatában.
Dávid Pestmegyéből hozta el; az apját és az anyját megölték volt a
törökök, a házukat felgyújtották, a tizenötéves fiu otthontalanúl
bolyongott volt ide-oda.</p>
<p>– Gazdám, – mondta lihegve, – nagy baj van.</p>
<p>Dávid talpra ugrott.</p>
<p>– Mi az? – kérdezte megdobbanó szivvel.</p>
<p>– Azt mondják: a zsidók megöltek egy gyereket. És a gróf
huszárjai most minden zsidót összefognak.</p>
<p>Dávid egy ugrással a szekrénynél volt, egy mozdulattal
kirántotta és zsebregyűrte azt a pénzt, amely a szekrényben volt,
azután egy másik ugrással kint volt a szobából. Csak az istállóig
juthasson el, csak lóra ülhessen. Nem érzett aggodalmat azért, hogy
Esztert és Józsefet itthagyja. Ha magával <span class=
"pagenum"><a name="Page_52" id="Page_52">-52-</a></span> akarná
őket vinni, egyikük sem menekülhetne; ha azonban ő ki tud siklani,
ő megmenti, ő kiszabaditja, ő kivágja Esztert és Józsefet, ha ezer
ördögöt kell is letipornia a szabaditásukért. A ház előtt állt, az
istálló felé fordúlt és a mellében megakadt a lélegzet. Az istálló
előtt ott állott a gróf két huszárja, és az egyik épen kardlappal
vágott végig a kocsison, aki nem akart tovább kotródni. Dávid a
kert felé fordúlt; a fák között átlátszott néhány ezüstsujtásos kék
huszárruha. A kapúban városi darabontok álltak. Dávid villámgyors,
lázas munkára kényszeritette az agyvelejét. Mit kell itt tenni? Mit
lehet itt tenni? Ekkor meglátta a bazini várnagyot, amint a kapún
át jött be, egyenesen őfelé. Erre megfordult és berohant a házba.
Maga mögött bezárta az ajtót. A lakáson végigsietett, vissza az
asztalhoz, amelynél ült, tollat vett a kezébe és két lázas sort irt
a győri püspöknek. A gróf – irta – fogságra veti őt és nyilván el
akarja vesziteni; az irgalmas Isten nevében kéri ő kegyelmességét,
jöjjön és tegyen igazságot.</p>
<p>A külső ajtón dörömbölni kezdtek.</p>
<p>– Gergely fiam, – mondta Dávid, – én megigértem, hogy telket
veszek neked, ha majd megházasodol. Nem telket: ötven holdas
birtokot vásárolok neked, ha ezt a levelet elviszed a győri
püspöknek. Tedd el, űlj lóra…</p>
<p>József lassan elindult, hogy kinyissa a bezárt ajtót. Dávid
Gergelyhez hajolt.</p>
<p>– Bizhatom benned, Gergely? Elviszed a levelet?</p>
<p>– El.</p>
<p>József kinyitotta az ajtót, a gróf huszárjai bejöttek, gyorsan
közrefogták Dávidot és Józsefet, azután <span class=
"pagenum"><a name="Page_53" id="Page_53">-53-</a></span>
megparancsolták Eszternek is, hogy álljon oda melléjük. Eszter
réműlten szoritotta magához a kisfiát és odaállott Dávid mellé.
Dávid megfogta az Eszter karját és haragtól fuldokolva fordult
szembe a várnaggyal.</p>
<p>– Vigyétek őket, – mondta derűlten a várnagy, – aki szökni
próbál, azt levágjátok.</p>
<p>A huszárok elindultak a foglyokkal; a várnagy ott maradt a
házban, gondosan megvizsgált mindent, némi értékes apróságot elvett
a maga számára, azután a gróf parancsa szerint lepecsetélte a
házat.</p>
<hr class="tb" />
<p>A városháza pincéjének pántos ajtaja kinyílt és a porkoláb
betolta rajta Dávidot, Józsefet és Esztert a gyerekével. A bazini
zsidók mind együtt voltak már a pincében, férfiak, nők és gyerekek,
riadt és megzavarodott csapat, amelynek a rémülete még testet se
tudott ölteni. A férfiak kérdésekkel rohanták meg Dávidot. Dávid
egy türelmetlen mozdulattal elhallgattatta őket.</p>
<p>– Egy ember beszéljen egyszerre. Mivel vádolnak bennünket?</p>
<p>– Mi semmit se tudunk, – felelte Mihály. Az asszonyok azt
beszélik, hogy mikor őket behozták, valaki azt kiabálta utánuk,
hogy ha husz zsidógyerek ég a máglyán, az se lesz elég az egy
Meylinger Jancsiért.</p>
<p>Dávid sötét és merev arccal bólintott.</p>
<p>– Igen, – mondta mozdulatlan arccal, összeszorított foggal és
odavetően, – a Meylinger György Jancsi fiát meggyilkoltan találták
a vár felé vivő országut mellett a mezőn. <span class=
"pagenum"><a name="Page_54" id="Page_54">-54-</a></span></p>
<p>Elhallgatott, mintha folytatást, vagy feleletet várna. De senki
sem szólt semmit. Dermedt, nagy csend lett. A bazini zsidókra, mint
egy fekete köd, rászállt az iszonyat. A szemek elveszve meredtek
egymásba, mintha a másiknak a szeme támasztékot, megpihenést, meleg
nyugovást adhatna a rémületnek ebben a jégsivatagában. Az asszonyok
sírni kezdtek. A gyerekek velük sírtak.</p>
<p>– Elég, – mondta Dávid fogcsikorgatva. Az asszonyok vigyék el
innen a gyerekeket. Eszter, keress helyet magadnak valahol. – Ti
pedig mondjátok meg; mit tehetünk.</p>
<p>Az asszonyok sírva elvitték a síró gyerekeket, a férfiak űzött
nyugtalansággal tanácskozni kezdtek. Az öreg Zakariás, aki fáradtan
dőlt neki a falnak, félbeszakitotta a tanácskozást.</p>
<p>– Bocsássatok meg, – mondta – én nem bírom tovább. Ha valamiben
hasznotokra lehetek, majd megmondjátok. Addig is: le akarok
pihenni.</p>
<p>Átvezettette magát a bolthajtásos pince másik részébe, az
asszonyok közé. Ott néhány köteg szalma volt a földön. Judit sietve
szétteregetett egy köteget, segitette Zakariást benne, hogy a
szalmára feküdjék, azután leült melléje a földre. Az öreg
rámosolygott, és csendesen beszélgetni kezdtek.</p>
<p>A férfiak folytatták a fuldokló sietségű tanácskozást. Dávid
komoran hallgatta őket. Mikor a többiek elhallgattak,
megszólalt:</p>
<p>– Hogy itt Bazinban lehet-e igazságra számitani, igen vagy nem,
arról most nem érdemes beszélni. Most arról kell beszélni, hogyan
jussunk segitséghez.</p>
<p>A többiek hallgattak. Dávid folytatta: <span class=
"pagenum"><a name="Page_55" id="Page_55">-55-</a></span></p>
<p>– Azok között a tervek között, amelyek felvetődtek, egy van,
amelyről beszélni lehet: az a terv, hogy kérjünk segitséget Báthory
István nádortól. A magyar zsidóság szerződést kötött a nádorral, és
a nádor évi négyszáz forint fizetése ellenében vállalta, hogy a
magyar zsidóságot minden igazságos ügyében támogatni fogja. Hogy a
nádor most beváltaná-e az igéretét? Lehet, hogy igen, – a jövő évi
négyszáz forint kedvéért, – négyszáz forintnál nagyobb pénzek
reményében, – ha nem esnék tulságosan terhére. Mindenesetre
megmarad az a kérdés: <i>hogyan</i> kérjük a segitséget. Buda
messze van. És ki tudja, a nádor Budán van-e.</p>
<p>A zsidók fanyar szájjal hallgattak. Senki sem tudott
ellentmondani és senki sem tudott hozzátenni a Dávid szavaihoz
semmit.</p>
<p>– Ha általában sikerül valakitől segitséget kérnünk, – folytatta
Dávid, – olyanhoz kell fordulnunk, akinek a készségére
<i>bizonyosan</i> számíthatunk.</p>
<p>– A pozsonyi zsidók! – szólt közbe Sámuel.</p>
<p>– Ugy van, a pozsonyi zsidók, – felelte Dávid. De minthogy a
pozsonyi zsidók maguk is elnyomottak és tehetetlenek, meg kell
próbálnunk, hogy mindjárt oda forduljunk, ahova a pozsonyi zsidók
is fordulnának: a bécsi zsidókhoz. A bécsi zsidók talán
kieszközölhetik Ferdinánd király kancellárjánál – mert a kancellár
halálos ellensége a bazini grófoknak – hogy Ferdinánd király
vizsgálóbiztost küldjön ki ide. Ezt megpróbálhatjuk. Mást nem. A
kérdés az, hogyan adjunk hirt a bécsi zsidóknak.</p>
<p>A meginduló beszélgetést Dávid egy türelmetlen mozdulattal
elvágta: <span class="pagenum"><a name="Page_56" id=
"Page_56">-56-</a></span></p>
<p>– Csak két lehetőség van, – mondta bosszusan. Az első az, hogy
megfizetünk valakit. Én hoztam magammal némi pénzt. Azonkivül, ami
gyürü és fülönfüggő itt van, az –.</p>
<p>Kivette a zsebéből a pénzt, lehúzott az ujjáról egy gyűrüt és az
egészet átadta Mihálynak. A többiek is megmozdultak.</p>
<p>– A legelső pedig az, hogy mindent elrejtünk itt valahol.
Eszükbe juthat, hogy ezt elfelejtették elvenni tőlünk. Olyan helyre
kell rejteni, ahonnan gyorsan magunkhoz vehetjük, ha innen máshova
vinnének.</p>
<p>Siető kutatás indult meg alkalmas rejtekhely után. Mihály
azonban rátette a Dávid vállára a kezét.</p>
<p>– Két lehetőségről beszéltél, – mondta, – és csak egyet mondtál
meg. Mi a másik?</p>
<p>Dávid körülnézett. Most megint minden szem feléje fordult Ennek
a riadt kis embercsoportnak most, bizony, bizonyosan ő a vezetője.
A bánat epekeserüsége öntötte el a lelkét. Szegény vezetettek és
szegény vezető. Már belenézett minden szempárba, amely kérdezve és
várakozva fordult feléje, és lesütötte a szemét.</p>
<p>– A másik lehetőség, – mondta halkan, – az hogy valaki… hogy én
innen megszököm és segitséget hozok.</p>
<p>Nem várt feleletre, hanem elindult, hogy végigjárja a
börtönüket. Két nagy bolthajtásos pincehelyiségbe voltak bezárva.
Az egyik oldalon volt a pántos ajtó, amelyen bejöttek; a másik
oldalon valaha szintén ajtó volt, de az ajtót befalazták. Ha ezt a
falat kibontaná az ember? Mögötte valami lépcső <span class=
"pagenum"><a name="Page_57" id="Page_57">-57-</a></span> van, amely
a torony alá vezet. De ott megint ajtó van. Dávid töprengve nézte a
falat, azután elfordult az ablakok felé. Az ablakok fent voltak az
udvar szintjén, másfél ember-magasságnyira a homokos talajtól.
Rajtuk sürü és nehéz vasrácsok. Ha az ember egy ilyen vasrácsot meg
tudna lazitani odafent, akkor kijuthatna az udvarba. Az udvarból
azután… az udvarból azután kijutna az ember valahogyan… pénzzel,
csellel, erőszakkal… csak a legközelebbi lóig, csak egyszer lóháton
legyen az ember; Dávidnak fájni kezdett a keze, amint ökölbe
szorítva a kezét tehetetlen dühvel és rettenetes vággyal nézett fel
ezekre a vasrácsos ablakokra.</p>
<p>– Ábrahám! – kiáltotta türelmetlenűl.</p>
<p>Ábrahám lassan odament hozzá. Negyven éves, derült óriás volt,
akit a balszerencse mindig üldözött és akit a jókedv soha el nem
hagyott. Féléve, amióta az utolsó szerény vállalkozásával is
kudarcot vallott, az öreg Simon szolgálatában volt. Most kiváncsian
nézett Dávidra.</p>
<p>– A válladra szeretnék állani, Ábrahám, – mondta Dávid.</p>
<p>Ábrahám készségesen tartotta a vállát.</p>
<p>– Én hordozom most a vállamon, – mondta csendesen, – a bazini
zsidók minden reménységét. Olyan is ez a reménység! Ha valaha
kitanulom a Simon gazda mesterségét, senki a világon már páncélt
nem fog hordani: én vagyok az az ember, aki ha halotti leplekkel
kereskedném, a halálangyal nyomban és azonnal beszüntetné a
tevékenységét.</p>
<p>Dávid állt az Ábrahám vállán, a két kezével belékapaszkodott a
vasrácsba és kinézett az udvarra. Az udvaron néha átment egy-egy
ember, de senkisem <span class="pagenum"><a name="Page_58" id=
"Page_58">-58-</a></span> figyelt a pinceablakokra. Dávid egy kést
kért. Feladták neki a kést és ő feszegetni kezdte a kovácsolt
vaskosár egyik ágát. A vas azonban kőbe volt eresztve, és a kés
gyorsan elpattant. Dávid látta, hogy így sohasem ér el semmit. A
kőkockákat kell meglazítani és kifejteni. A kés törött pengéjével
feszegetni kezdte az alsó kőkockákat. A kezéről lehorzsolódott a
bőr; egy ujját megvágta; véres kézzel és sajgó körömmel vájta és
tépte tovább a kőkemény vakolatot a kockák között, amig Ábrahám fel
nem szólt neki, hogy jön valaki. Ekkor leugrott és lihegve fordult
a másik pincenyilás felé. A pántos ajtó kinyílott, és a porkoláb
jött be rajta. Mögötte három legény nagy kosarakat hozott. A
porkoláb jókedvüen mosolygott, hatalmas, vörös orra alatt.</p>
<p>– Ebédidő van, – mondta derüsen. Ne mondjátok, hogy rosszul
éltek nálunk. Hanem evvel gazdálkodjatok, mert holnap délig elégnek
kell lennie.</p>
<p>A három legény letette a kosarakat. Mihály a porkolábhoz lépett.
A porkoláb azonban intett a három legénynek, hogy menjenek ki, és
maga is kiment utánuk. A pántos ajtó bezárult. A zsidók megnézték,
hogy mi van a kosarakban. Kenyér volt bennük és szalonna.</p>
<hr class="tb" />
<p>A délután lassan és tompán vonszolta magát előre. A gyerekek
éhesek voltak és sírtak. Az öreg Zakariás óvatosan megpenditette
azt a gondolatot, nem-e volna helyes legalább a kenyérből adni
nekik, de a férfiak nagy része haragos felháborodással fogadta ezt
a gondolatot márcsak azért is, mert a kenyerek a szalonnán
feküdtek. Mihály néhányadmagával sokáig dörömbölt a pántos ajtón,
de a dörömbölésre <span class="pagenum"><a name="Page_59" id=
"Page_59">-59-</a></span> nem jött felelet. Kint végre alkonyodni
kezdett és a pince elsötétedett. A bazini zsidók elhelyezkedtek a
két boltiv alatt. Az asszonyoknak és a gyerekeknek jutott némi
szalma; a gyerekek gyorsan álomba sirták magukat az anyjuk ölében.
A férfiak komor töprengésbe merülten ültek közöttük a földön,
meggörnyedt háttal és lehajló fejjel. Egyre sötétebb lett, de a
férfiak sokáig ültek még mozdulatlanul, mint a némán borongó
gyászolók. A fáradtság végre rájuk sulyosodott, és a fekete
árnyékok a sötétségben egyenként végignyultak a földön.</p>
<p>Judit elment aludni az anyja mellé; a helyét Zakariásnál József
foglalta el. Mikor a többiek elaludtak, ők ketten suttogva
beszélgettek még. A beszélgetésben aztán egyre nagyobb szünetek
álltak be. Egy hosszu szünet után József nagyon halkan, nagyon
óvatosan, a sőtétségbe belefeszülő figyelemmel megkérdezte
Zakariástól, miért hagyta ott délelőtt a tanácskozást. Fáradt volt;
igen; de nyilván más oka is volt rá: mi? Zakariás előbb hallgatott,
a sötétségben József felé fordult, mintha belenézhetne a szemébe,
aztán igen halkan felelte:</p>
<p>– Céltalannak éreztem a tanácskozást.</p>
<p>– Miért? – kérdezte József.</p>
<p>Zakariás ismét várt. Azután reszkető, öreg kézzel kinyúlt József
felé, tapogatva megkereste a fejét, lassan és gyöngéden magához
vonta és belesuttogta a fülébe:</p>
<p>– Mert itt hiába minden. Mert mi itt mindnyájan meghalunk.</p>
<p>József mozdulatlan maradt úgy, amint lehajolt Zakariáshoz. A
fülében érezte még egy ideig az öreg ember lassu, nehéz
lélekzetvételét, Zakariás aztán <span class="pagenum"><a name=
"Page_60" id="Page_60">-60-</a></span> visszahanyatlott a szalmára,
József pedig meggörnyedt testtel, borzongva bámult bele a
sötétségbe.</p>
<p>– Gondoltam erre én is, – mondta azután halkan és tördelten. De
lehetséges az, hogy akadjon biróság, amely tökéletesen ártatlan
embereket elitél? Egy olyan bűncselekményért, amelyet álmukban sem
követtek el?</p>
<p>Zakariás gyors mozdulattal felkönyökölt. A szalma zizegni
kezdett a sötétségben hirtelen mozdulatától és a szájából lihegve
hullottak József fülébe a forró szavak.</p>
<p>– <i>Mindnyájan be fogjuk vallani, hogy elkövettük</i>, –
suttogta fuldokolva.</p>
<p>József megrázkódott. Hajlott helyzetéből felült. Zakariás
visszahanyatlott a földre; és József gyors mozdulattal feléje
kapott, mintha számon akarná kérni tőle, amit mondott. Megfékezte
magát, hogy a szavai ne legyenek majd sértőek az öreg emberre, de
nem szólhatott még, amikor Zakariás kinyújtotta a két karját, mind
a két karjával magához ölelte és fiatal arcát ráhuzta ráncos, fehér
szakállas öreg arcára, amely nedves volt a könnyektől.</p>
<p>– Fiam, – sugta sírva a József fülébe, – fiam, fiam, te nem
tudod, mi a kínvallatás. Hogy az apját megölte az ember az anyjával
együtt, azt is bevallja. Nincs olyan erős lélek, amely a húsnak azt
a kínját kibírja. Én magamat nem bánom, én meghalok már, ha csak
rákötnek a kinpadra, – de benneteket hogy sajnállak, hogy
sajnállak! Ennyi fiatal szép élet, – milyen kár, – milyen kár, –
milyen kár.</p>
<p>Lassan eleresztette Józsefet és halkan sírt tovább a
sötétségben. József dermedten hallgatózott az öreg ember sirására,
aztán maga elé meredt a pince súlyos, <span class=
"pagenum"><a name="Page_61" id="Page_61">-61-</a></span> nagy
feketeségébe. A Zakariás halk sirása lassan elhallgatott; akkor
elmúlt a József borzongása is. Ez az öreg ember, aki itt fekszik
mellette, ez az aggastyán, aki olyan nagyon szereti az életet,
talán nem is él már. Ha él, vagy ha meghalt már: élet vagy halál:
igazán olyan nagy különbség, amelyért érdemes az embernek a lelkét
gyötörnie? József csendesen elgondolkozott még egy ideig, azután
lefeküdt aludni. Belehanyatlom a sötétségbe, – mondta magában, –
sötétségbe, alvásba, halálba. Nemsokára csendesen aludt.</p>
<hr class="tb" />
<p>Dávid macskatalpon járt kelt az alvók között. Eszter merev
testtel feküdt a földön és álmában is vigyázva, mozdulatlanul
tartotta a karjai között a fiát. Dávid nem birta volt ki tovább a
fáradt forgolódást a földön; felugrott és lángoló vérrel és
zakatoló aggyal jártkelt az alvók között. Kint feljött a hold és
bőséges fényéből beverődött valami a pincébe is. Dávid most már
könnyebben ki tudta kerülni az alvókat, és járása siető és űzött
bolyongássá lett. Nincs innen út kifelé? Nem lehet áttörni ezen a
pántos ajtón? Nem lehet nyílást bontani ennek a sulyos falnak a
durva kövei közé? Nincs út innen kifelé? Lihegő makacssággal
vizsgálgatta végig újra az ajtót, a falakat, a befalazott ajtót és
reménytelen konoksággal bámult fel újra meg újra az ablakok vas
rácskosaraira. Néha megállott, szédülve behunyta a szemét, és a
képzelete egyszerre rohanó, lobogó képeket bontogatott ki előtte.
Gergely megérkezett Győrbe, – átadta a levelet a püspöknek, – a
püspök, ime, haragra lobban, – parancsokat ad ki, – az egész
püspöki bandérium <span class="pagenum"><a name="Page_62" id=
"Page_62">-62-</a></span> ott üget már a pozsonyi úton, – a lovak
lába itt csattog már a bazini utcákon, körülveszik a városházát, –
a püspök felemeli gyűrüs, erős kezét, nyílik a pántos ajtó és…
Kinyitotta a szemét és az ajtó felé nézett. Szédülve nyúlt a
homlokához és folytatta gyötrődő bolyongását az alvók között. Mi
volt ez? Ez nem az alvók ólmos álmának a hangja. Valaki suttog itt…
felűlről… a másik pincenyilásban az ablakból. Két ugrással bent
volt a másik pincenyilásban. Most világosan hallotta. „Gazdám,
gazdám!“ Ez a suttogó hang a Gergelyé. „Igen, – rögtön, Gergely!“ –
suttogta vissza elszoruló szivvel. Felkeltette Ábrahámot. Ábrahám
dörmögve állott fel és jókedvüen panaszolta, hogy álmában épen
szombati ebédhez volt leülőben, és ki tudja, ha ujra elalszik,
sikerül-e neki épen szombati ebédet álmodnia megint. Dávid
felkapaszkodott a vállára, megfogta a vasrácsot, a rácshoz
szorította az arcát. A rács előtt a földön feküdt Gergely. Az arcuk
majdnem összeért, csak a vasrács választotta el.</p>
<p>– Mi az Gergely? – kérdezte Dávid el-elakadó szívdobogással.</p>
<p>– Baj van, gazdám. Én rögtön indultam Győrbe, de a város minden
kijáratát a gróf huszárjai őrízték már. Elvették tőlem a levelet,
elvették a lovat, halállal fenyegettek, ha ki merek mozdulni a
városból. Most nem tudom mit csináljak.</p>
<p>Dávid úgy markolta a vasrácsot, hogy megint fájt a keze tőle, és
a cselekvés vágyának olyan görcse rohanta meg, hogy minden tagja
reszketett. De a feje egy másodperc mulva ismét hideg lett, és a
gondolatai pontosan kapcsolódtak egymásba.</p>
<p>– Félsz tőlük Gergely? – kérdezte nyugodtan. <span class=
"pagenum"><a name="Page_63" id="Page_63">-63-</a></span></p>
<p>– Nem félek én. De nem tudok olvasni, nem tudom, mi volt a
levélbe írva.</p>
<p>– Szerezz egy másik lovat. Ha nem tudnál: indulj el gyalog. Menj
a püspök úrhoz, mondd el neki azt, ami itt történt. Mondd el neki,
hogy én a börtönből az irgalmas Isten szerelmére kérem, jöjjön ide
ő maga és tegyen ő maga itt igazságot. Megértettél?</p>
<p>– Meg.</p>
<p>– Menj, lovon vagy gyalog, a kertek alatt ki a trencséni útra,
onnan vágj át Szered felé és valamelyik kompon kelj át a Dunán. –
Menj. – Várj. Mit beszélnek a városban az emberek? Hiszik, hogy mi
öltük meg a Meylinger gyereket?</p>
<p>– Nem igen hiszi senki. Mostanáig hallgattam a városi darabontok
beszélgetését, nem tudtam eddig tőlük bejutni, csak most aludtak
el, – azok is nevetnek rajta. Azt mondják, Ferenc grófnak pénzre
van szüksége.</p>
<p>– Ki ölte meg? Nem hallottad?</p>
<p>– Azt nem hallottam. De a Karasz Péter Gyuri fia alkonyatban
látta még a vár felé vivő uton. A gyerek sírt, mert – azt mondta –
egy öreg boszorkány elcsalt tőle két ezüst huszast, és a pénz
nélkül nem mert hazamenni.</p>
<p>Dávid töprengve nézett a Gergely arcába. Most itt van még meleg
közelségben hozzá ez a hüséges arc, ez a becsületes két szem: –
most kell neki megmondani mindent, most kell kérni tőle mindent,
ami megmentést hozhat.</p>
<p>– Gazdám, – szólt ekkor Gergely, – én elhoztam magammal Lindwurm
Tóbiást, a Mihály gazda legényét is… <span class="pagenum"><a name=
"Page_64" id="Page_64">-64-</a></span></p>
<p>A Dávid ajkán halk felkiáltásban tört ki a felbuggyanó
örömujjongás. Ez, – ezt akarta kérni, – még valakit, akire
számitani lehet, – még valakit, aki segíthet. Az ujjait kidugta a
rácson, hogy megsímogassa a Gergely arcát.</p>
<p>– Köszönöm Gergely fiam, – mondta. Sohase, sohase fogom neked
elfelejteni, – Hol van Tóbiás?</p>
<p>Gergely intett és halkan füttyentett egyet, és a fal mellett, az
árnyékban odacsúszott az ablak mellé Tóbiás.</p>
<p>– Tóbiás, – mondta neki Dávid halkan, – te derék ember vagy! –
Hiszed te azt, hogy a gyilkosságot mi követtük el?</p>
<p>– Dehogy hiszem, – felelte Tóbiás halk, dörmögő, mély hangon.
Hiszem azt, hogy Tamás gróf dühöngő farkas, aki minden igaz
evangélikus keresztényt is máglyára akarna hurcolni. Én pedig az
vagyok. Luther Márton hűséges követője. Én olvastam már a bibliát,
ahogy Luther Márton leforditotta és…</p>
<p>Dávid félbeszakította.</p>
<p>– Köszönöm Tóbiás. Derék ember vagy. Ide figyelj: én itt,
Gergely legyen a tanu rá, megesküszöm, hogy ha te az igazságos
Isten nevében segitesz nekünk, hogy ebből a szorongattatásból
kiszabaduljunk, én teneked itt, vagy ahol akarod, vásárolok egy
műhelyt és adok neked azonkivül ötven magyar forintot.</p>
<p>– Köszönöm. De nem azért teszem.</p>
<p>– Tudom. De tudod: jó tettért jót várj.</p>
<p>– Igen. Mit csináljak?</p>
<p>– Két dolgot. Az egyik: keress még egy-két embert – talán a
Mihály gazda legényei közül, vagy a <span class="pagenum"><a name=
"Page_65" id="Page_65">-65-</a></span> Simon gazda legényei közül,
aki hajlandó nekünk az igazság nevében, vagy jó pénzért segíteni.
Mondd meg nekik, próbálják kikutatni, ki ölte meg a Meylinger
gyereket és mondd meg nekik, hogy éjszakánként, ugy mint ti most,
jöjjenek el ide, elmondani, amit tudnak, és meghallgatni, amit mi
kérünk. A legelső az legyen, hogy két erős ráspolyt hozzanak nekem.
Minden jó tettért és minden jó szolgálatért arannyal fizetek. Ez az
egyik. A másik: ha ezzel megvagy, ha van már egy-két embered itt,
akiben megbizhatol, rögtön indulj útnak és eredj el Bécsbe. Keresd
fel az ottani zsidók előljáróját. Mondd el neki azt, ami itt
történt, és mondd meg neki, hogy a bazini zsidók a börtönből
kiáltanak hozzá, hogy az irgalmas Isten nevében segitsen rajtuk.
Megértetted Tóbiás?</p>
<p>– Meg.</p>
<p>– Bizhatom benned?</p>
<p>– Ha pápista volnék azt felelném, hogy…</p>
<p>Gergely félbeszakitotta:</p>
<p>– Jó lesz most innen iszkolni, – mondta halkan. Kint lódobogást
hallottam; és most beszélgetést. Istennek ajánlom, gazdám.</p>
<p>– Isten áldjon meg. Ne feledkezzetek meg rólunk.</p>
<p>A két legény eltűnt a fal árnyékában. Dávid fájó szemmel meredt
utánuk. Azután leereszkedett a sötét pincébe. Azután egy pillantást
vetett fel a holdos, szabad éjszakába.</p>
<p>A zsidók közül néhányan felébredtek volt és didergő csoportban
fogták körül a fáradt Ábrahámot. Dávid a lázas kérdésekre válaszul
elmondta nekik, amit a két legénytől hallott és elmondta nekik,
<span class="pagenum"><a name="Page_66" id=
"Page_66">-66-</a></span> hogy milyen megbizásokat adott Tóbiásnak.
Arról, hogy Gergelyt a győri püspökhöz küldte, most is hallgatott.
Ez az ő titka. Ez az ő titka kell, hogy maradjon addig, amig a
püspök lovas katonáinak a patkói itt nem csattognak a városháza
körűl és a pántos, nagy ajtó fel nem nyilik a püspök gyűrűs kezének
az intésére. A kapkodva felsusogó beszélgetésben nem vett részt.
Felkereste a merev testtel alvó Esztert és lefeküdt melléje. Az
éjszaka meghidegedett. Dávid vacogó foggal hánykolódott sokáig a
fagyos földön, míg végre elaludt.</p>
<hr class="tb" />
<p>Tamás gróf délelőtt visszament a várba, felköltötte a bátyját és
elmondta neki, mi történt. Ferenc gróf, aki előbb álmosan
káromkodott, mert felköltötték, most felült az ágyban, ránézett
Tamás grófra és harsányan nevetni kezdett.</p>
<p>– Ez nagyon jó, – mondta hahotázva. Ez jó munka volt. Azt is
sejtem, hogy ki csinálta. Mester a maga szakmájában.</p>
<p>– Ki csinálta? Sejted? – szólt Tamás gróf komoran. A zsidók
csinálták.</p>
<p>Ferenc gróf már ugy nevetett, hogy a könnyeit törölgette.</p>
<p>– Persze, hogy a zsidók, – mondta nevetve. A városháza pincéjébe
dugtad őket? Dávid barátom, azt hiszem, nem sajnálna most tőlem
ötszáz aranyat. De ilyen olcsón most nem szabadul meg.</p>
<p>– Semmilyen áron nem szabadul meg, – mondta megvető haraggal
Tamás gróf. Én az én keresztény testvérem vérét nem adom el
pénzen.</p>
<p>Ferenc gróf nevetett és kikiáltott, hogy jöjjön be hozzá Psziche
és Asztarte. A két nő bejött. Tamás <span class="pagenum"><a name=
"Page_67" id="Page_67">-67-</a></span> gróf megfordult és kiment.
Felkereste Gregorovius mestert és hosszasan tanácskozott vele.
Gregorovius mester azután levelet írt Pozsony város, Nagyszombat
város és Modor város tanácsához a gróf nevében. A levél előadta,
milyen kegyetlen és borzasztó gyilkosság történt itt Bazinban és
felszólította a tanácsot – Pozsony város, Nagyszombat város és
Modor város tanácsát – küldje ki sietve a tanács két tagját ide
Bazinba hogy a két becsületes és megvesztegethetetlen küldött itt
szemügyre vegye és megvizsgálja, ami történt. Róla majdan tanuságot
tegyen, ha kell; és a bűnösökről való itélkezésben bölcseségével és
igazságszeretetével támogassa azokat, akik itt itéletet fognak
mondani. A három levelet lepecsételték, és pár perc múlva a grófnak
egy-egy huszárja nyargalt velük Pozsony, Nagyszombat és Modor
felé.</p>
<p>Déltájban elhozták Tamás grófnak a Dávid levelét, amelyet
Gergelytől vettek el a huszárjai. Tamás gróf felindultan olvasta el
a levelet, azután bevitte a bátyjához.</p>
<p>– Itt van a bizonyitéka, – mondta, – a zsidók bűnösségének. Ha
ártatlanok volnának, nem keresnének máris külső segitséget.
Bűnösek!</p>
<p>– Persze, hogy bűnösek, – felelte Ferenc gróf, – ők találták ki
ezt az ökröknek való vallást, amelybe mint egy járomba, Európa
minden nemzete belehajtotta a fejét. Ezért nagyon csekély bünhődés,
ha mindannyiukat máglyára rakják. Ami engem illet, én Pszichével és
Asztarteval nemsokára elköltözködöm Törökországba, mohamedán leszek
és megpróbálom a görög istenek szellemében reformálni a
mohamedanizmust. <i>Azt</i> érdemes reformálni; <i>ennek</i>
<span class="pagenum"><a name="Page_68" id=
"Page_68">-68-</a></span> a reformálásához csak egy hájfejü barát
foghat hozzá. <i>Ez</i> a Luther Márton büne, fiam, nem az, amit te
felrósz neki.</p>
<p>Tamás gróf hiába próbálta félbeszakítani. Mértéktelenül ivott és
közben égő blaszfémiákat harsogott minden ellen, ami
tiszteletreméltó és szent. Tamás gróf hiába próbálta elmondani
neki, hogyan akar a zsidók felett ítélkezni és milyen
rendelkezéseket tett eddig, Ferenc gróf minden szavába ujabb
káromlásokkal vágott bele. Erre otthagyta és átment Gregorovius
mesterhez. A magisztert felhevült munkában találta. Gregorovius
mester sovány tagjaiban hevékeny élet lüktetett. Most olyan alkalom
nyilt meg számára, amikor felragyoghat páratlan kiterjedésű tudása.
Egy csomó vastag könyvet szedett ki a könyvtárból és felhevült
szorgalommal készitett jegyzeteket. A Dávid levelét nagy örömmel
fogadta. Azután Tamás gróffal együtt lement a városházára, hogy
megtudja, mit derített ki a vizsgálat eddig a zsidók bünösségének
tisztázására. A városházáról pedig elindult a városba, hogy maga
vegyen szemügyre mindent, ami szükséges és ő maga derítsen ki
mindent, amit lehet. Tamás gróf elment megnézni a huszárjait és
megerősíteni az őrségeket.</p>
<p>Estére Ferenc gróf teljesen belemerült a borba és a boros
tombolásba. A zene szólt. Ferenc gróf levetkőztette a két nőt és
azt ígérte nekik, hogy zsidó pénzen tetőtől talpig aranybrokátba
fogja őket öltöztetni; a két nőnek azután táncolnia kellett és
szent cselekedeteket kellett parodizálnia. Mikor Tamás gróf
otthagyta a késő éjszakáig felhevülten dolgozó Gregoroviust és
bement a bátyjához, a két nő épen <span class="pagenum"><a name=
"Page_69" id="Page_69">-69-</a></span> azon könyörgött Ferencnek,
hogy legyen szabad már felöltözködniök. Ferenc gróf ránézett
fivérének elkomorodó arcára és nevetni kezdett.</p>
<p>– Jó, – mondta, – öltözködjetek fel. Ne vigyétek Tamást a
kisértésbe.</p>
<p>Tamás leült az asztal végére és szótlanul nézett a bátyjára.
Ferenc kötekedve nézett rá vissza és egyszerre elfintorította az
arcát.</p>
<p>– Mondd Tamás, – kiáltott bosszusan, – igazán nem látod, hogy
ezek a zsidók becsapnak bennünket?</p>
<p>Tamás megütődve nézett a bátyjára. Ferenc haragosan
kiáltotta:</p>
<p>– Most Európa lovagjai, királyai és minden nemzetei arra
készűlnek, hogy betörik egymás fejét, mert nem tudnak megegyezni
azon, hogyan kell magyarázni egy megátalkodott butaságokkal és
konokságokkal teli könyvet, amelyet ezek az átkozott zsidók ott
Palesztinában azért találtak ki, hogy megbolonditsák vele a
világot. Hogy kell magyarázni? Tűzre kell hajitani az egészet. Ki
kell hirdetni, amit a bölcs, a legbölcsebb, a kereszténység
egyetlen bölcs fejedelme, második Frigyes a sziciliai, a háremtartó
megmondott, hogy vegye tudomásúl az egész kereszténység: három nagy
világcsaló volt: az egyik Mohamed, a másik Mózes, a harmadik…</p>
<p>Tamás gróf ököllel rávágott az asztalra. Ferenc gróf nem fejezte
be a mondatot. Ivott. Azután elfanyarodva hajtotta le a fejét.</p>
<p>– Tamás, – mondta elbúsulva, – hozzál fel nekem egy-két zsidót,
hadd vallják ki, hogy csalás volt az egész, és hazugság az egész
biblia. <span class="pagenum"><a name="Page_70" id=
"Page_70">-70-</a></span></p>
<p>Mértéktelenűl ivott és egyre jobban elkomorodott.</p>
<p>– Ha a zsidók nekem bebizonyitják, hogy nincs Isten, én minden
bűnüket és tartozásukat elengedem.</p>
<p>Elsöpörte maga elől a boros kancsókat és boros poharakat, és
ráhajtotta fejét az asztalra.</p>
<p>– És ha bebizonyitják nekem, – mondta bele halkan a bortócsákba,
amelyek köré lehajtotta a fejét, – hogy van Isten: akkor nekik
ajándékozom a bazini várat és az utolsó mentegombomat is.</p>
<p>Tamás mély részvéttel nézett rá. Tudta, hogy most a panaszkodás
és a síró vivódás következik. Felállt és kiment. Ha a bűnös
zsidókkal Isten segitségével végzett, akkor ezt a tévelygő lelket
fogja visszavezetni az igaz hit ösvényére. Le akart feküdni, de
tele volt a lelke nyugtalansággal. Nem tudta, mi nyugtalanitja,
hirtelen elhatározással lement a várudvarra, lovat nyergeltetett s
pár perc mulva sietve ügetett le a hűvös éjszakában a városháza
felé. A városi darabontokat alva találta. Összeszidta őket,
átkutatta a városháza udvarát és folyosóit és nemsokára megdöbbenve
nézett bele a Gergely és Tóbiás ijedt arcába. A darabontok mind a
kettőt ismerték, és Tamás grófnak semmi kétsége sem volt arra
nézve, hogy ezek éjszakának idején mit kerestek itt a városháza
udvarán.</p>
<p>– Nem szégyelled te magadat, – mondta Gergelynek szomorúan, –
hogy keresztény ember létedre a hitetlen és bűnös zsidókon akarsz
segiteni?</p>
<p>– Az én gazdám ártatlan, – felelte Gergely dacosan.</p>
<p>– Honnan tudod? Ez a következménye annak a <span class=
"pagenum"><a name="Page_71" id="Page_71">-71-</a></span> botrányos
és bűnös dolognak, hogy keresztény emberek zsidók házában élnek. –
És te?</p>
<p>Tóbiás nagyon meg volt ijedve, mert félt tőle, hogy a gróf rájön
valamiképen, hogy ő a bibliát is olvasta már és hogy Luther Márton
hive. Akadozva felelte:</p>
<p>– Én azt gondolom, hogy hátha ártatlanok… akkor segiteni kell
nekik az igazság kideritésében.</p>
<p>– Nem a ti dolgotok az igazságot kideriteni.</p>
<p>A két legény hallgatott. A gróf azután vallatóra fogta őket, mit
kivántak tőlük a zsidók és mit igértek nekik. Gergely nem vallott
semmit, az ijedt Tóbiás azonban mindent elmondott.</p>
<p>– Látjátok, – szólt Tamás gróf, – hogyan akarja a zsidó pénz
megölni az igazságot is. Hm! Műhelyt vásárolnak neked? Hiszen ha
bűnösök és ha bűnhődni fognak, akkor mindenüket elvesztik, és én
akkor a vagyonukat ki fogom osztani a keresztények között, akiket
kiuzsoráztak és ezerszer megcsaltak. Te voltál a Mihály zsidó első
legénye? A mühelye akkor teneked jut. Miért fogadnál el tehát te
bűnös zsidó pénzt? Nem érted meg te azt egyszerű, józan eszeddel
is, hogy a zsidóknak bünöseknek kell lenniök, ha téged a bécsi
zsidókhoz akarnak küldeni segiségért, még mielőtt a per megindult
volna ellenük? Ha nem volnának bűnösek, akkor miért kellene nékik a
bécsi zsidóktól segitséget kérniök?</p>
<p>Tóbiásnak úgy tetszett, hogy ez csakugyan igy van. Ha nem
bűnösek, – miért kérnek segitséget?</p>
<p>– Esküdjetek meg most, – mondta a gróf, – hogy ezentúl semmit
sem tesztek arra, hogy a bűnös zsidóknak segitségére legyetek.
<span class="pagenum"><a name="Page_72" id=
"Page_72">-72-</a></span></p>
<p>Tóbiás habozva megesküdött. Gergely nem akart esküdni. A gróf
Tóbiást elbocsátotta. Elrendelte, hogy a városházát ezentúl
gondosabban őrizzék, nehogy bár az udvarra is bejusson valaki.
Azután felvitte Gergelyt a várba. A várban átadta a várnagynak. A
várnagy huszonöt botot veretett Gergelyre a megátalkodottságáért,
azután becsukta a várbörtönbe, ahol bezárva is maradt egészen a
bazini zsidók perének a végéig.</p>
<hr class="tb" />
<p>Másnap – vasárnap – sorra megérkeztek a modori, a nagyszombati
és a pozsonyi küldöttek. A városházáról a bazini tanáccsal együtt
elmentek a meggyilkolt fiú holttestét megszemlélni és
megállapitották, hogy a gyilkosság csak zsidó munka lehet. Azután
misére mentek, azután ebédre a Pongrác András házához. Ebéd után
felgyülekeztek a bazini városházára, ahol Tamás gróf parancsai
szerint megalakult az a biróság, amely itéletet volt mondandó a
zsidók felett. A biróság vezetője lett Pongrác András, tagja a
bazini tanács három kiválasztott tagja. Hozzájuk jött a hat
kiküldött, továbbá Moravek Gellért a bazini plébános, és végűl
Gregorovius Sebestyén mester, aki nagy tudományára való tekintettel
úgyszólván a vádat volt hivatva képviselni. A biróság döntéséhez a
gróf hozzájárulása volt szükséges, hogy érvényessé váljék, és Tamás
gróf egyébként kinyilatkoztatta, hogy az egész tárgyalást elejétől
végig nagy gonddal meg fogja hallgatni.</p>
<p>A biróság a bazini városháza tanácstermében foglalt helyet sötét
posztóval leteritett asztal mellett. Az asztal bal végén
Gregorovius mester ült. Mellette kisebb asztal állott amelyen
könyvek voltak <span class="pagenum"><a name="Page_73" id=
"Page_73">-73-</a></span> felhalmozva. A nagy asztalon gyertyák
égtek, és az asztal közepén feszület állott. Tamás gróf számára az
asztaltól jobbra szőnyeggel leteritett kis deszkaemelvényen
karosszéket állitottak fel. Amikor mindenki elfoglalta a helyét,
Pongrác András kiadta azt a parancsot, hogy a városi darabontok
vezessék a biróság elé a zsidókat. A terem hátsó ajtaja nemsokára
felnyilt, és a városi darabontok behajtották rajta a zsidókat.
Összesen ötvenen voltak: férfiak, nők és gyerekek. A biróság tagjai
kiváncsian vártak rájuk. A zsidók többnyire habozva és szorongva
vonultak előre a biróság asztala felé, és mindnyájan sápadtak és
ziláltak voltak: éhségtől, félelemtől, virasztástól, felindulástól.
A porkoláb jelentette a városbirónak, hogy a fogoly zsidók mind itt
vannak. A városbiró ekkor megszólalt:</p>
<p>– Bazini zsidók! Rettentő bűn vádjával terhelten jelentek meg ez
előtt a törvényszék előtt.</p>
<p>Folytatni akarta. Ekkor azonban előlépett a zsidók közül Mihály,
meghajolt a gróf felé és igy szólt:</p>
<p>– Nagyságos gróf úr, kegyes engedelmét kérem rá, hogy
mindenekelőtt egy kérést terjeszthessek elő.</p>
<p>Tamás gróf, akinek a sötét tekintete komoran kutatva siklott
végig a fogoly zsidókon, most ránézett Mihályra, azután alig
észrevehető mozdulattal engedelmet adott neki a beszédre.</p>
<p>– Minket, – mondta Mihály, – tegnap délelőtt óta tartanak itten
fogva. Ez alatt az idő alatt kétszer adtak ennünk és mind a kétszer
disznószalonnát.</p>
<p>– Na, és! – kérdezte Tamás gróf összevont szemöldökkel.
<span class="pagenum"><a name="Page_74" id=
"Page_74">-74-</a></span></p>
<p>– Arra kérem a nagyságos grófot, kegyeskedjék elrendelni, hogy –
ha bennünket tovább is fogva tartanak – a házainkból hozathassunk
ott készen álló ételt, mert a mi törvényeink tiltják a
disznószalonna elfogyasztását.</p>
<p>Tamás gróf sötét szeme villámlani kezdett.</p>
<p>– Én, – mondta erre Mihály, – ezzel a kérelemmel nem zavartam
volna itt a tárgyalás megkezdését, de a gyerekek sirnak az éhségtől
és az asszonyok közel vannak az elájúláshoz.</p>
<p>Tamás gróf elpirult a haragtól. Megszólalt és a hangja pengett
az indulattól.</p>
<p>– Mert a szivetek átkozott keménysége még a börtön
nyomorúságában sem tud megpuhulni. Merészelsz még itt is elém állni
és kihivóan kérkedni vele, hogy nektek nem jó az az étel, amely
minden keresztény embernek jó? – Nem kaptok mást.</p>
<p>Az asszonyok közül ekkor elájult az egyik. A gyerekek sirni
kezdtek. Moravek Gellért, a bazini plébános nyugtalanúl mozgolódott
a székén. Szelid, egyszerű, kövér ember volt és nem tudott
gyereksirást hallgatni.</p>
<p>– Nagyságos gróf úr, – mondta zavarodottan, – azt kérném,
mutassuk meg tévelygő nyomorultaknak, mi az igazi keresztényi
irgalom, és azt kérném, hogy engedtessék meg nekik, lakjanak jól,
úgy, amint megátalkodott babonáik szerint jóllakni szoktak.</p>
<p>– Nagyságos gróf úr, – mondotta Gregorovius mester, – én
ugyancsak ezt kérném, már csak azért is, mert sötétségben vakoskodó
esztelenek egyébként nem esznek, és akkor a per tárgyalását ki nem
birja elgyengűlő, hitvány testük. <span class="pagenum"><a name=
"Page_75" id="Page_75">-75-</a></span></p>
<p>Tamás gróf erre fáradt utálattal megengedte, hogy városi szolgák
menjenek el a zsidók házaiba és ottan összeszedjék azokat az
ételeket, amelyeket a zsidók megjelölnek. Az asszonyok kezdték
elmondani a városi szolgáknak, hogyan és honnan hozzanak el készen
álló ételeket; a városbiró pedig kissé megzavarodottan tekintett
Tamás grófra, mert nem tudta, folytassák-e már most a tárgyalást.
Gregorovius mester kimentette a zavarból. Felállott és igy
szólt:</p>
<p>– Addig is, amig bendőtöket megtöltitek, mondjátok meg nekem ti
gőgösködő zsidók, miért tartotok ti más asztalt és az evésnek más
rendjét, mint a keresztények? Álljatok elő, ha mertek, azzal a
tudománnyal, amellyel hivalkodni szoktatok, és lássuk meg, meg
tudtok-e állni velem szemben, aki az Anyaszentegyház tanitásaival
sujtalak le benneteket. No, ki mer kiállani közületek vitára? –
Senki? – Magatok valljátok be ezzel a hallgatással, hogy nincs
igazatok. Még azt sem tudjátok megmondani, miért nem eszitek a
disznónak jóizű és egészséges húsát?</p>
<p>A zsidók komoran és kedvetlenűl hallgatták a Gregorovius mester
felszólitását. Nem szerették a nyilvános hitvitákat, amelyekben
idöről időre részük volt és amelyekről tudták, hogy az ellenfél
benne szabadon megmondhat mindent, ők ellenben felhördülő haragra,
esetleg szitkokra és esetleg ütlegekre számithatnak, ha elmondják
azt, amit legerősebb érveiknek tartanak. A Gregorovius mester
felszólitására tehát hallgattak. A felhevült magiszter azonban
haragosan csúfolta őket, és erre egyszerre megmozdult Ruben, a
csepűszakállas kis szabó. <span class="pagenum"><a name="Page_76"
id="Page_76">-76-</a></span></p>
<p>– Amit nem eszünk, – mondta megvetően, – azt azért nem esszük,
mert az Úr megtiltotta. Amint az elolvasható Mózes harmadik
könyvében, ahol azt parancsolja az úr, hogy válasszuk el a tiszta
állatot a tisztátalantól, amint az Úr is elválasztott bennünket más
népektől.</p>
<p>– Ezért nem szabad disznóhúst enni?</p>
<p>– Ezért.</p>
<p>Gregorovius mester a biróság tagjai felé fordult és igy
szólt:</p>
<p>– Ime, nagytekintetű biróság, most hallottuk Ruben szabót, a
zsidók bölcs teologusát.</p>
<p>A tanács tagjai nevettek. Gregorovius mester kiegyenesedett.</p>
<p>– Én pedig, – mondta diadalmasan, – utána az igazi tudás
fényével meg fogom világitani a tévelygő zsidó sötétséget. Mert
igaz, hogy Isten eltiltotta bizonyos állatok húsának élvezését az ó
testamentumban. De <i>miért</i> tiltotta el? Ez a kérdés.
Eltiltotta, hogy a zsidókat elválassza a pogányoktól. Miért
tiltotta el őket a disznóhús evésétől? Mert az egyptusiak, mint azt
bölcs Plutarchos is irja, nagy tiszteletben tartották egyéb barom
állatok között a disznót is. Mert Ovidiusban is olvasható:</p>
<div class="poem">
<div class="stanza"><span class="i0">Prima Ceres avidae gavisa est
sanguine porcae<br /></span> <span class="i0">Ulta suas, merita
caede, nocentis, opes.<br /></span></div>
</div>
<p>Vagyis: Ceresz, midőn magának istenasszonyként tiszteletet
tétetett, buzájáért disznót kivánt és e kártékony állat vérével
fizettetett. <i>Ezért</i> tiltotta el az Ur akkor a disznóhús
evését. De már most: meddig tartott ez a tilalom? A zsidók
erősködve állitják, hogy tart ma is. De én őket saját mestereik
tanitásával sújtom le… Mert itt van ama sötét babonákkal
<span class="pagenum"><a name="Page_77" id=
"Page_77">-77-</a></span> és esztelen tévelygésekkel teli
<i>talmud</i>, amelyet ők szentnek tartanak és amelyben benne van –
a <i>midrás</i> nevü részben – hogy maguk a rabbinusok is ugy
vélekednek, hogy midőn a Messiás el fog jönni, szabad lesz enni
azokat az állatokat, amelyek azelőtt tiltva voltak.</p>
<p>Gregorovius mester kiválasztott egy könyvet a többi közül,
felvette és igy szólt:</p>
<p>– Azt mondja itt a <i>midrás</i>: „miért hivatik a disznó
zsidóúl chazir-nak? Azért, mert eredetet veszi ettől a szótól:
<i>chazar</i>, azaz visszajövés. Mert eljő még az idő, melyben
szabad lesz a disznóhúst megenni.“</p>
<p>Gregorovius mester letette a könyvet, és lassan, de egyre
emelkedő hangon folytatta:</p>
<p>– A zsidók mestereinek tanitásaiból is kitetszik tehát, hogy a
Messiás eljővetele után a tiltott állatok fogyasztása is szabad
lesz. Mi keresztények azonban tudjuk, hogy a Messiás már eljött
ezelőtt ezerötszázhuszonkilenc évvel. Tehát: az ami az ó
szövetségben nem törvény, hanem csupán ceremónia, azaz szertartás,
az eltöröltetett. Tehát: a miénk az igazság és a világosság, a
zsidóké pedig a tévelygés és a vakoskodás.</p>
<p>A biróság tagjai elégedetten bólogattak. A zsidók fanyarúl
hallgattak. Ruben reszketve nyelte a mérget és újra meg ujra
nekikészűlt, hogy feleljen, a többiek azonban rángattak a ruháját
és kérve suttogták neki, hogy hallgasson. A Gregorovius mester
döntő érveire veszedelmes dolog lett volna felelni. Gregorovius
mester azonban folytatni akarta a vitát. Ismét felszólitotta a
zsidókat, álljanak elő a mondanivalójukkal, ha van mondanivalójuk,
azután <span class="pagenum"><a name="Page_78" id=
"Page_78">-78-</a></span> nekilendülten csúfolta őket, amiért most
a szájukat se tudják kinyitni. A zsidók komoran hallgattak és
lesütötték a szemüket. József azonban nagy érdeklődéssel nézte
Gregoroviust, és amikor a magiszter tovább szónokolt, csendesen
elmosolyodott. Furcsának találta ezt a tudós embert, aki ilyen
győzelmeket akar aratni. Gregorovius mester észrevette a József
futó mosolygását és még jobban felhevűlt. Egyenesen Józsefhez
fordult, csúfolódott azon, hogy József nagy bölcs filozofusnak
tartja magát és felszólitotta, hogy álljon hát ő elő azzal, amit
tud, ha tud valamit. József csendesen megrázta a fejét. Nem! Ekkor
azonban a városbiró is rászólt, hogy álljon elő vele, ha tud
valamit, és József egyszerre látta, hogy ezeket az embereket
érdekli az ilyenféle vita, amely őt untatja és amely a többi zsidók
számára kinos szorongás. A Gregorovius mester ujabb felszólitására
tehát előlépett és rámutatott a könyves asztalra:</p>
<p>– Itt van ezek között az új testamentum? – kérdezte
nyugodtan.</p>
<p>A zsidók szorongva nézték, mit akar; a biróság tagjai kiváncsian
várakoztak, Gregorovius mester igent intett és átadta Józsefnek az
új testamentumot. A latin forditás volt.</p>
<p>József lapozgatott benne, azután igy szólt:</p>
<p>– Itt vannak, – mondta csendesen, – az <i>Apostolok
Cselekedetei</i>. Itt irva van, hogy Jeruzsálemben összegyültek az
apostolok és a vének és elküldötték Antiochiába Barnabást és Pált,
Judást és Silást a következő üzenettel: <i>tetszett a Szent
Léleknek és nekünk, hogy több terhet rátok ne rakjunk ezeken a
szükséges dolgokon kivűl: hogy tartózkodjatok a <span class=
"pagenum"><a name="Page_79" id="Page_79">-79-</a></span>
bálványoknak áldozott dolgoktól, továbbá a vértől, a fulva holt
állattól és a paráznaságtól</i>.</p>
<p>Becsukta a könyvet és visszatette az asztalra. Mindenki nagy
figyelemmel nézett Gregorovius mesterre. Gregorovius mester
összevont szemöldökkel hajolt József felé.</p>
<p>– Vagyis azt akarod mondani, – szólt megfontoltan, mintha sulyos
töprengésre lenne szüksége, – hogy az evangélium predikáltatása
után is tiltva van az, ami azelőtt volt? Tehát csak azt lenne
szabad ennünk, amit a zsidók is esznek? Tehát ugy kellene az
állatokat levágatnunk, amint a zsidó metszők vágják?</p>
<p>József halk derűvel bólintott: Gregorovius mester hirtelen
kiegyenesedett és a hangja magasra felcsapott:</p>
<p>– Megfelelek én erre az ellenvetésedre is hamis tudományodba
belebódult zsidó, és megmagyarázom neked Mózes törvényének hármas
végét és határát, tudniillik: a Törvénynek eleven, holt és
halálthozó állapotát. Az élő vagy eleven Törvénynek ideje és
állapota tartott Mózestől fogva és kötelezte a zsidókat a
Krisztusnak haláláig. A holt Törvény attól a szempillantástól
fogva, amelyben Krisztus a keresztfán lelkét kiadta, mondván:
beteljesedett, – az evangeliumok elégséges kihirdetéséig tartott.
Végre a halált hozó Törvény az evangeliumnak kihirdetésétől tartani
fog világ végeztéig. Már most: miért rendelték a szent apostolok
ama megtartóztatást? Nagy fontos okból: az evangélium kiterjedése
végett, – hogy szép egyező békességgel lennének meg egymás között a
zsidóságból és a pogányságból megtért hivek abban az időben,
amelyben az ó törvény, <span class="pagenum"><a name="Page_80" id=
"Page_80">-80-</a></span> noha immár meghalt, de halált hozó még
nem volt. Mert lehetetlen lett volna az anyaszentegyházat
plántálni, ha az apostolok ezt az alkalmas módot ki nem gondolják.
Mert ha látták volna a zsidók és mások, akik velük tartottak, hogy
az ujonnan megtértek azt eszik, amit a pogányok, méltán
gyanakodhattak volna, hogy talán a bálványozásban is velük
tartanak. Miért adatott tehát az utasitás? A pogányok miatt
adatott. Van-e azonban ma már pogányság és bálványimádás? Isten
irgalmasságából teljeséggel megszünt. Kötelesek vagyunk tehát
igenis kerülni azt, ami Isten és a természet törvényei által
tiltatik, mint például a paráznaság, de nem tartozunk elkerülni és
megvetni azt, ami hajdan csak azért tiltatott, mert a pogányság
jelensége és bélyege volt, mint példáúl a fojtott állat evése. Igy
világosodik ki számunkra a Szentirás igaz értelme, amelyet a zsidó
konokság és a rabbinusi megátalkodottság el akar csavarni a maga
kedvére.</p>
<p>A biróság tagjai megint elégedetten bólogattak, és Gregorovius
mester azzal a kérdéssel fordult Józsefhez, tud-e és merészel-e még
valamit felhozni tévelygése védelmére. József habozott egy kicsit,
azután derülten mondta, hogy nem tud. Gregorovius mester ekkor
ismét felszólitotta őt és a zsidókat mind, álljanak elő bármely
állitással vagy tétellel, Mózes öt könyvéből vagy a prófétákból
vagy bárhonnan, amivel szokásaikat, szertartásaikat, egész
vallásukat igazolni próbálják és ő vállalkozik rá, hogy mint Dávid
a parittyával, ő az igazság fegyverével kezében egy szempillantás
alatt leteriti tévelygéseik Góliátját. A szidók hallgattak. Ruben
azonban, aki percek óta dühtől elborulva mormogott <span class=
"pagenum"><a name="Page_81" id="Page_81">-81-</a></span> és
kutyánál piszkosabb ebnek, tisztátlan, mocskos bálványimadónak és
még rosszabbnak szidta magában Gregorovius mestert, hirtelen
kitépte magát a többiek kezéből és lángoló arccal odatoppant
Gregorovius mester elé:</p>
<p>– Te hazugságoknak piszkos zsákja, – mondta neki a felindúlástól
hörögve, – felelj meg hát arra, mi igértetett az igazi Messiás
eljöveteléről?</p>
<p>– Hol? – kiáltotta Gregorovius mester, – hol? Mondd meg csak a
helyet, dühöngő zsidó, és megfelelek neked.</p>
<p>– Mózes ötödik könyvében, hazugságokat csaholó, rühes kutya.
„<i>Ha az ég szélére volnál is taszitva, onnét is összegyüjt téged
az Úr, a te Istened és onnét is felvesz téged. És elhoz az Úr, a te
Istened arra a földre, melyet birtak a te atyáid.</i>“ Hol van
ennek a beteljesedése? Hol van az igazi Messiás?</p>
<p>Gregorovius mester mélyen elgondolkozva nézett a rikácsoló
Rubenre. Lehajtotta a fejét, mint aki fájdalmasan töprengeni
kénytelen. A biróság tagjai most feszűlt érdeklődéssel és némi
agodalommal néztek rá. Ruben lihegve állott előtte és haragosan
verte el magától a zsidókat, akik vissza akartak őt húzni maguk
közé. Gregorovius mester lassan felemelte a fejét és halkan
megszólalt:</p>
<p>– Hol van az igazi Messiás, azt kérdezi a mérgesen üvöltő zsidó,
holott mikor a nazaréti Jézus eljött, nemcsak össze nem gyüjttettek
a zsidók, hanem épen akkor széleszttettek el az egész világra? Meg
tudunk-e felelni a zsidó hányivetiségnak erre a követelésére? –
Kérdezzük csak meg először: igaz-e, hogy a Messiás eljövetelekor
össze kellett gyüjtetniök <span class="pagenum"><a name="Page_82"
id="Page_82">-82-</a></span> a zsidóknak az egész világból? Vegyük
a kezünkbe Hoseás profétát.</p>
<p>Felemelt egy könyvet, lapozott benne és igy szólt:</p>
<p>– Azt mondja Hoseás proféta: „Az ő találmányoknak gonoszságáért
az én házamból kivetem őket: és nem cselekszem többé, hogy
szeressem őket; gyümölcsöt semmiképen nem teremnek: hogyha nemzenek
is, megölöm az ő méhüknek legszerelmesebbit.“ Ezt jövendölte
felőlük Hoseás próféta. Hol van itt az, hogy a zsidóknak össze kell
gyüjtetniök? Bizonyára épen az ellenkezője áll itt, amint azt
akárki megértheti.</p>
<p>Gregorovius mester szünetet tartott, végignézett a biróság
tagjain, azután folytatta:</p>
<p>– De nézzük meg, mit mond Jeremiás proféta? „<i>Térjetek meg
eltévedt fiak, ugymond az Úr… és én magamhoz veszlek benneteket,
egyet a Városból, kettőt a Nemzetségből, és beviszlek Sionba.</i>“
Hogy értsük Jeremiás profétának ezt a jóslatát? Maguk a zsidók is
megütődtek rajta, és babonaságokkal és csüréssel-csavarással teli
talmudjuk nem tehetett mást, mint hogy igy magyarázza: valamiképen
az igéretföldjére is a hatszázezerből csak ketten mentek be
(ugymint Jósue és Kaleb) akként leszen a Messiás eljövetelekor is.
Magához vesz Isten egyet a Városból és kettőt a Nemzetségből. Azaz
keveset. De ha már maguk a vakoskodó zsidók is kénytelenek
beletörni magukat ebbe a beismerésbe, akkor mi, akiket égi
világosság kalauzol, ne ismernénk fel, mi az értelme Jeremiás
próféta jóslatának? Egyet a Városból! Ki az? Gondolkozzunk csak.
Bizony megvilágosittatott és befogadtatott a Krisztus eljövetelekor
<span class="pagenum"><a name="Page_83" id=
"Page_83">-83-</a></span> a Tarsus <i>városából</i> való Saulus,
aki nem volt más, mint Szent Pál apostol. És bizony
megvilágittatott és befogadtatott kettő a Nemzetségből: két egy
testvér-atyafi: Péter és András, Jakab és János. A jóslat tehát
betelt és, bizony, dühöngő zsidók, igaz következtetéssel
mondhatjuk, hogy Krisztus az igazi Messiás és nagy oktalan
esztelenség rajta kivül más valakit Messiás gyanánt várni.</p>
<p>A tanács tagjai elégedetten és felderülten helyeseltek. A
reszkető Rubent Ábrahám acélszoritású ököllel huzta hátra a zsidók
közé. Ott rárivalltak, hogy fogja be a száját.</p>
<p>– Próbáljátok csak felemelni a fejeteket, – szólt Gregorovius
mester. Elvágom az inatokat és agyonsujtlak benneteket Malakiás
prófétával, Ezekiél profétával, Jeremiás profétával, Dániel
profétával, Ezsajás profétával, Zakariás profétával, a héber
szöveggel és a kaldeai szöveggel, a grammatikával, a teólogiával és
az egyszerű józan ésszel, a Szentirással és az istentelenségeknek
és esztelenségeknek azzal a gyüjteményével, amely a talmud. Be
fogom bizonyitani, hogy minden hivalkodástok hazug, be fogom
bizonyitani, hogy tele vagytok babonákkal és bübájosságokkal, be
fogom bizonyitani, hogy még a Mózes parancsolatait se tartjátok be,
hanem hozzátesztek és elvesztek belőle, kicsavarjátok az értelmét
és meghamisitjátok.</p>
<p>Ruben tehetetlenül vonaglott az Ábrahám karjainak a
szoritásában. Ábrahám befogta a száját, de az Ábrahám rettenetes
tenyerén is áttört a tajtékzó dühének egy felhördülése.</p>
<p>– Sziszegsz kigyó? – kérdezte Gregorovius mester. Azt
állitottam, nagytekintetű biróság, hogy <span class=
"pagenum"><a name="Page_84" id="Page_84">-84-</a></span> ezek az
elveteműlt tévelygők hozzátesznek még Mózes parancsához is.
Bizonyitom… Feleljetek nekem, ti zsidók, igaz-e, hogy zavaros és
rendtartás nélkül való imáitok között van ez az ima is, amelyet
kezetek mosása után szoktatok elmondani: „áldott légy te Isten, a
mi Istenünk, a Világ Királya, aki a te parancsolataiddal
megszenteltél minket és megparancsoltad nekünk, hogy megmossuk
tisztán kezeinket?“ Feleljetek. Szoktátok-e ezt imádkozni, igen
vagy nem?</p>
<p>A zsidók hallgattak. A városbiró rájuk szólt:</p>
<p>– Feleljetek. Szoktátok? – Sámuel!</p>
<p>– Szoktuk, – mondta halkan Sámuel.</p>
<p>– Tehát szokták, – kiáltott Gregorovius. De kérlek és
kényszeritlek, mondjátok meg nekem, hol parancsolta meg ezt az
Isten? Melyik részében található ez a Szentirásnak? Én megmondom
nektek. Sehol. – Esztelen és izetlen koholmány ez is, mint
talmudjuk, kabalájuk, imaszijjaik, imaköpenyegük, minden ünnepük és
egész szertartásuk. Mit szóljunk hozzá, nagytekintetű biróság, ha
esztelen talmudjukban azt olvassuk, hogy maga az Isten is
imaszijjat és imaköpenyt visel? Ha azt olvassuk, hogy az Isten a
leviatánnal játszadozik? Ha azt olvassuk, hogy rabbinusokkal
vitatkozik és a rabbinusok rábeszéléseinek enged? Mit várjunk a
kereszténységgel szemben ilyen elvakultaktól, akik az Uristenről
nem átallanak eféle esztelen költeményeket költeni?</p>
<p>A terem hátsó részében megjelent néhány városi szolga, aki
ételeket hozott. Gregorovius mester megfékezte a maga patakzó
ékesszólását, habozott egy kicsit, azután a birósághoz fordult és
igy szólt: <span class="pagenum"><a name="Page_85" id=
"Page_85">-85-</a></span></p>
<p>– Eresszük el most nyomorultakat, nagytekintetű biróság, hadd
töltsék meg bendőjüket. De vegyük eszünkbe, hogy nincs a rabbinusi
esztelenségnek és a zsidó babonaságnak határa. Mert hinné-e valaki,
hogy ha majd hasukat kiüresiteni akarják, szegény bolondok, még ez
sem megy babonaság nélkül? Látom, nagytekintetű biróság, senki sem
akarja hinni. Hát itt van Németországban nyomtatott ritualéjuk; ez
mindjárt a harmadik levélen azt tanitja, hogy amikor négy ölnyire
vannak attól a helytől, ahol amaz alkalmatlan terhet lerakni
akarják, akkor állapodjanak meg. Miért? Bizony nem másért hanem
mert a bolondos, babonás zsidónak épen itt, ezen a furcsa helyen
könyörgést kell elmondania: visszatekintvén az öriző Angyalokra.
Azt mondja ilyenkor a zsidó: „Oh dicsőséges angyalok, a felséges
Istennek szolgái, őrizzetek meg engem, segitsetek meg engem,
várjatok meg engem, mig bemegyek és visszajövök.“ Mi a könyörgés
oka? Elhitetik magukkal esztelenűl babonás együgyűek, hogy ama
tiszta Lelkek, az Angyalok nem mehetnek be olyan tisztátlan helyre.
Azt hiszi a zsidó, hogy mialatt a természet elhalaszthatatlan
közrobotját elvégzi, kint várnak rá az angyalok a házikó előtt.</p>
<p>A biróság tagjai harsogva nevettek. Gregorovius mester várt,
azután igy szólt:</p>
<p>– Megmutattam őket igaz mivoltukban, nagytekintetű biróság. És
most hadd menjenek bendőjüket megtölteni.</p>
<p>A városbiró intett a zsidóknak, hogy mehetnek. A zsidók a keserű
szégyentől halálfáradtan indultak lefelé. A darabontok lekisérték
őket a pincébe, ahol szabad volt enniök. A biróság tagjai
felélénkülten <span class="pagenum"><a name="Page_86" id=
"Page_86">-86-</a></span> üdvözölték Gregorovius mestert, azután
elmentek uzsonnázni és uzsonna közben sokat nevettek a zsidókon,
különösen akkor, amikor Gregorovius mester ujabb részleteket
beszélt el a zsidók ritualéjából és talmudjából.</p>
<p>Tamás gróf ezalatt egyedűl és töprengve sétált a városháza
előtt. Mikor a biróság ismét összeűlt, és a zsidókat behajtották a
terembe, a tekintete akaratlanul is a nőkre siklott és megpihent
Juditon. Ez a gyengeség már a tárgyalás első felében is megzavarta;
most mély megszégyenűlést érzett miatta és kiadta az parancsot,
hogy a gyerekeket és a nőket, akik zajongásukkal csak hátráltatják
a tárgyalást, vigyék vissza a pincébe. A nőket és a gyerekeket erre
visszavitték a pincébe és csak a férfiak maradtak a biróság
előtt.</p>
<p>– Bazini zsidók, – szólt azután a városbiró, – hallottátok:
rettenetes bűn vádjával terhelten álltok itt előttünk.
Figyelmeztetlek benneteket: szálljatok magatokba, adjátok fel ősi
nyakasságtokat, mert az igazság ugy is ki fog derűlni és csak a
töredelmes bűnbánat enyhitheti bűnötök megitélését. Azzal
vádoltattok, hogy Meylinger György kilenc éves János fiát
kegyetlenül megöltétek, bűnös babonából vérét vettétek, a vért
cudar bűbájosságaitokra egyrészt magatok használtátok, másrészt
idegen zsidóknak tovább adtátok. – Erre a vádra kell
felelnetek.</p>
<p>A zsidók kis csoportja megremegett a felindulástól. Közülök
azonban ismét Mihály lépett elő.</p>
<p>– Én, mint ennek a községnek az előljárója, erre a rettenetes
vádra azt felelem, hogy mi a meggyilkolt fiút nem is láttuk, a
megöletéséről addig, amig bennünket ide be nem hoztak, nem is
hallottunk, <span class="pagenum"><a name="Page_87" id=
"Page_87">-87-</a></span> hogy mi az egy igaz Isten szine előtt
hajlandók vagyunk megesküdni, hogy… Az Úr szine előtt esküszöm rá,
hogy ártatlanok vagyunk.</p>
<p>Mihály elveszitette a nyugalmát és reszketve kiáltotta esküjét
felfelé, a nagy terem boltozatán túlra, valahova a magasságba. A
zsidókból kibuggyant a reszkető izgalom és a Mihály szavai után egy
harsanó dühorditás csapott fel remegő csoportjukból, bizonykodás,
eskü, könyörgés, fenyegetőzés, az ártatlanságuk felüvöltő, siró
erősitése. A biróság tagjai, a bazini polgárok és a többiek
megrázottan ültek a helyükön és megütödve néztek a zsidókra.
Pongrác András zavarodottan kereste, mit mondjon. Gregorovius
mester azonban előrehajolt és igy szólt:</p>
<p>– Nem gondoljátok azt zsidók, magatok is, hogy felette gyanus
dolog, hogy ilyen nagy ingerültséggel tiltakoztok a vád ellen?</p>
<p>Mihály magából kikelve toppantt Gregorovius mester elé.</p>
<p>– Ha pedig nem tiltakoznánk felindultan, te zagyva fecsegő, –
orditotta, – akkor azt mondanád, az a gyanus, hogy nem tiltakozunk
felindultan.</p>
<p>A városbiró ekkor megtalálta, mit kell mondania és szigoruan
rendreutasitotta Mihályt. Gregorovius mester a biróság tagjaihoz
fordult és igy szólt:</p>
<p>– Lám, az agyafurt zsidónak mindenre meg van a felelete. De én
majd megmutatom nekik, hogy az igazságot nem lehet sem eltakarni,
sem eltüntetni, sem meggyilkolni, sem eltemetni.</p>
<p>Mihály bocsánatot kért, amiért elragadtatta magát. Őszintén
bánta is a hirtelenkedését. Hozzá volt szokva, hogy mindenki egy
bizonyos megbecsüléssel beszél vele. Műhelyi bőrkötényében szokott
volt járni; <span class="pagenum"><a name="Page_88" id=
"Page_88">-88-</a></span> a testi munka szerény méltósága szokta
védeni; amióta börtönben volt, külön is elhatározta és a többieket
parancsolóan rábeszélte, hogy a tárgyaláson nyugodtan
viselkedjenek. És most ő ragadtatta el magát elsőnek. Hogyan kell
helyrehozni ezt a hibát?</p>
<p>– Nagyságos gróf úr! Nagytekintetű biróság! – mondta a
felindulásával küzködve. Negyedik Béla király törvénye és
szabadságlevele szerint, amelyet számos királyunk, legutóbb második
Ulászló és második Lajos király megerősitett, a magyarországi
zsidók felett főbenjáró ügyekben a nádor vagy a tárnokmester,
helyettük a budai királyi várnagy itélkezik. Minthogy itt főbenjáró
váddal vádoltatunk, alázattal kérem, méltóztassék intézkedni, hogy
illetékes biránk elé kerüljünk.</p>
<p>Tamás gróf szótlanul intett Gregoroviusnak.</p>
<p>– Negyedik Béla király zsidótörvénye, – mondta Gregorovius
mester szárazon, – nem országos törvény, hanem kegyelmi cselekedet.
Maguk a zsidók sem állitják, hogy dicsőségesen uralkodó Ferdinánd
királyunk ezt a szabadságlevelet, ezt a királyi kegyelmi
cselekedetet megerősitette volna, amint például második Lajos
király megerősitette. Ebből az következik a jogtudomány álláspontja
szerint, hogy a zsidók minden jogukat elvesztették, a teljes
jogtalanság állapotában vannak, nem hivatkozhatnak tehát semmiféle
privilégiumra, és peres eljárásban egyáltalán nem kivánhatnak és
nem követelhetnek semmit.</p>
<p>A biróság tagjai komoly fejhajtással erősitették meg a vélemény
helyességét.</p>
<p>– Ha ez igy, van – mondta Mihály nehéz lélekzetvétellel, – akkor
a jogtalanná vált zsidók felett <span class="pagenum"><a name=
"Page_89" id="Page_89">-89-</a></span> érvénybe lép a római császár
tulajdonjoga. A jogtudomány tanitása az, hogy mivel Zsidóországot a
római császárok győzték le, a zsidók a római császárok utódainak
birtokába jutottak. A római császárok utóda a német nemzet szent
római birodalmának dicsőségesen uralkodó császára: Károly császár.
A zsidók a császári kamara tulajdonai. Kamaraszolgák. Alázattal
kérem tehát, hogy bennünket a római császár itélőszéke elé
méltóztassék utalni.</p>
<p>– Világos, – szólt erre Gregorovius mester, – hogy ennek a
kivánságnak a teljesitése már az egyszerü józan észbe is
beleütköznék. Károly császár őfelsége messze van. Ha a zsidókat az
itélőszéke elé akarnánk juttatni, az nemcsak az időnek, hanem az
igazságnak is felesleges elvesztegetésével járna, mert mindnyájan
nagyon jól tudjuk, hogy a zsidó pénz felhasználná ezt a halasztást
az igazság elhomályositására, a vádlottak kiszabaditására, a
bűnösök megmentésére. Károly császárt egyébként Ferdinánd király
képviseli. Ferdinánd királyt a bazini grófok ő nagyságaik. Ők a
zsidók felett itélkezni nem óhajtanak. Minthogy az elkövetett
szörnyü bűn azonban megtorlatlanúl nem maradhat és valakinek
itélkeznie kell, megalakúlt ez a biróság, melynek az itélkezést a
bazini gróf urak átengedik. Népitélet fogja eldönteni, mi történjék
a szörnyü bünnel vádolt zsidókkal. Ennek az eljárásnak a helyessége
bibliai példákkal, számos egyházatyának és tudós doktornak a
véleményével igazolható. És amikor a zsidók semmis ürügyek alatt a
császár elé vagy koholt jogcimen a nádor elé kivánkoznak, megsértik
ezt a biróságot, mert eleve azt vetik az arcába, hogy nem
<span class="pagenum"><a name="Page_90" id=
"Page_90">-90-</a></span> biznak a szigoru igazságszeretetében és
tiszta itélethozatalában.</p>
<p>Mihály halkan sóhajtott egyet, azután azt a kérést terjesztette
elő, legyen szabad jogvédőt fogadniok, aki érdekeiket képviseli és
segit nekik az igazság kideritésében. A biróság tagjai várakozva
néztek Gregorovius mesterre. Gregorovius mester most felugrott.</p>
<p>– Jogvédőt kivánnak a zsidók? – kiáltotta haragosan, – mert azt
semmiféle vádlottól nem szokás megtagadni? Azt kérdezem én erre:
volt-e jogvédő a szerencsétlen és boldogtalan Meylinger János
mellett, amikor irgalom nélkül meggyilkolták? De továbbmegyek és
azt kérdezem: van-e itt valaki, aki Meylinger Jánost, vagy
gyászbaborult, örökre megszomoritott, reménységes, szép fiuktól
megfosztott szüleit képviseli? Nincs. Maguk a zsidók sem
mondhatják, hogy van. Ez nem olyan per, ahol előterjesztésekkel,
felebbezésekkel, halasztásokkal, replikákkal, duplikákkal,
csürésekkel-csavarásokkal lehet dolgozni. Itt a biróság minden
tagja egyre törekszik: az igazság kideritésére és a bűnösök
megbüntetésére. Ha tehát a zsidók nem akarják magukat eleve
bünöseknek elismerni, azt ajánlom, ne próbáljanak tovább csűrni és
csavarni, hanem éljenek azzal a joggal, amelyet a biróság megad
nekik: védjék magukat a szörnyű vád ellen, amely terheli őket. Ha
ártatlanok: megvédhetik magukat. Ha nem akarnak védekezni:
beismerték a bűnösségüket.</p>
<p>A városbiró erre komolyan megintette a zsidókat, ne akarjanak
kibúvókkal élni és ne sértegessék oktalan kérelmeikkel a biróságot,
azután ismét Gregorovius <span class="pagenum"><a name="Page_91"
id="Page_91">-91-</a></span> mesternek adta meg a szót, aki röviden
elmondta a biróságnak a gyilkosság történetét.</p>
<p>– A biróság tagjai, – szólt egyebek között, – látták a
szerencsétlen áldozat holttestét. Nem feltünő-e az a gonosz
szakértelem, amellyel a számos sebet ejtették rajta és amellyel
ereit felnyitották? Nos, pénteken szokatlan vendégük érkezett a
bazini zsidóknak: Zakariás zsidó orvos és seborvos. Miért jött ide
Bazinba, ahol semmi keresnivalója nem volt? Amikor megérkezett –
tanu van rá – azt mondta Mihálynak, a zsidók előljárójának, hogy
valakinek meg kell halnia. Kinek kell meghalnia? Miért kell
meghalnia? Azok után, amik történtek, nem kételkedünk benne, hogy
ebben az évben a bazini zsidókra volt kiróva az a kötelesség, hogy
keresztény vért szerezzenek és hogy Zakariás azért jött, hogy a
bazini zsidókkal együtt elvégezze azt, amit halaszthatatlan
kötelességként rótt ki rájuk a minden országhatáron át szövetkezett
zsidóság. Délután látták már megbizható tanuk, hogy egy zsidó
csalogatta a kis Meylinger Jánost. Később egy zsidó nagy csomagot
vitt be a Mihály pincéjébe. Oda, vagy a zsinagógájukba később
összegyülekezett az egész zsidóság, és ekkor történt meg a
mindennél kegyetlenebb gyilkosság. Aki kétségbe vonná, hogy a
gyilkosságnak a vérvétel volt a célja, annak azt felelem: mondja
meg, hová lett akkor a vér. Sem a pincében, sem a zsinagógában
semmi nyoma. Tehát gondosan felfogták. Tehát elvitték valahová.
Nemcsak gyilkosság történt, hanem zsidó vérgyilkosság.</p>
<p>A zsidók haragtól és kintól reszketve hallgatták a Gregorovius
mester szavait és néha egy-egy felhördüléssel félbeszakitották. A
városbiró megintette <span class="pagenum"><a name="Page_92" id=
"Page_92">-92-</a></span> őket, maradjanak csendben, azután
felszólitotta Zakariást, lépjen a biróság elé. Zakariás eddig
Józsefre és Ábrahámra támaszkodott és most halkan azt felelte, hogy
ha a biróság ki akarja őt hallgatni, engedjék leülni, mert az
aggkor gyengesége miatt nem tud a lábán állni. A városbiró Tamás
grófnak egy legyintésére elrendelte, hogy Zakariásnak hozzanak
széket. Zakariás leült. A biróság tagjai kényelmetlenül nézegették.
Zavarta őket a nagy öregsége, zavarta őket a hófehér haj, amelyre
megszoktak bizonyos tisztelettel tekinteni. Zakariás ezután
elmondta, hogy Bazinba ugy került, hogy Trencsénből igyekezett haza
Pozsonyba és az uton nagy gyengeség fogta el. Hogy éppen Mihályhoz
tért be, annak az a természetes oka, hogy Mihály az itteni zsidók
előljárója; feltételezhette, hogy Mihály szivesen befogadja; nem
tételezhette fel ellenben, hogy például Gregorovius mester szivesen
látná.</p>
<p>– Ami továbbá azt illeti, hogy én Mihálynak azt mondtam, hogy
valakinek meg kell halnia, – valóban ezt mondtam; és bizonyára meg
is kell halnia valakinek. <em class="gesperrt">Nekem</em> kell
meghalnom, tisztelt urak; – nagy kort éltem és legfeljebb nehány
napom van még. Ezt mondtam Mihálynak, ezt mondom most is, Ennyi az
igazság abból, amit a magiszter ur elmondott. Minden egyéb: mese,
kitalálás, álomlátás, fecsegés. Én mindezt könnyen vehetném, és ha
csak magamról lenne szó, arra se szedném össze hanyatló erőmet,
hogy bár egy szóval is feleljek rájuk. Én tőlem a nagytekintetü
biróság és akármilyen földi hatalom már csak egy pár rövid napot
vehet el. De rajtam kivül vannak itt mások is. Ezért azt mondom: én
sok évtizeden át nappal és éjjel abban fáradtam, <span class=
"pagenum"><a name="Page_93" id="Page_93">-93-</a></span> hogy
szerény tudásommal mások bajain segitsek; akiket ingyen
gyógyitottam azok között volt zsidó is, de sokkal több volt
keresztény, amint azt talán az egész vidéken tudják, de amint a
pozsonyi urak, gondolom, megerősitik.</p>
<p>A két pozsonyi kiküldött szótlanul bólintott.</p>
<p>– Az elmult hosszu évekre és évtizedekre hivatkozom, amikor azt
kérdezem: elgondolható-e, elképzelhető-e, feltételezhető-e, hogy én
egy ilyen élet után az öregségemet, az életem végét, az utolsó
napjaimat egy ilyen oktalan, esztelen, ostoba bünnel szennyezzem
be? De a multon kivül van jövő is. A zsidók hite épen ugy azt
tartja, mint a keresztényeké, hogy ha az ember meghal, akkor egy
magasabb biróság előtt kell számot adnia a tetteiről. Én nemsokára
ez elé a magasabb biróság elé lépek. És abban a tudatban, hogy ott
kell számot adnom róla, esküszöm mindenre, ami nekünk vagy másoknak
szent: a bazini zsidók ártatlanok abban a bünben, amelyel vádolják
őket.</p>
<p>Nagy csend volt. A zsidók csoportjában egy fojtott hang
hallatszott, mintha valaki felzokogott volna. Tamás gróf komor
feszültséggel bámult Zakariásra. A biróság tagjai lesütötték a
szemüket, ide-oda mozogtak a helyükön, keresgéltek valamit az
asztalon vagy igazitottak valamit a ruhájukon. Gregorovius mester
azonban kiegyenesedett, mint aki harcba akar szállni és nyugodtan
megszólalt:</p>
<p>– A zsidó eskü értékét mindnyájan ismerjük. Nagyon jól tudjuk,
hogy a szidó rabbinusok tanitása szerint, érdemet szerez magának
az, aki a keresztényt hamis eskűvel becsapja.</p>
<p>– Nem igaz, – szólt nyugodtan Zakariás. <span class=
"pagenum"><a name="Page_94" id="Page_94">-94-</a></span></p>
<p>– Majd erről egyébként még beszélünk. Most ami ezt a fennen
dicsekedve emlegetett multat illeti: nagy gyengesége, fogyatkozása
és hibája a kereszténységnek, hogy a zsidó doktorokat keresztény
betegek közelébe engedi. Hogy is lehet feltételezni, hogy egy zsidó
segiteni akarjon egy keresztényen? Bünt követ el az a keresztény,
aki a zsidó orvost házába ereszti.</p>
<p>– Tudja-e magiszter úr, hogy ő szentségének, Kelemen pápának
kicsoda az orvosa? – kérdezte Zakariás.</p>
<p>– Nem tudom.</p>
<p>– De én igen: egy Mortara nevü zsidó. És nemcsak őszentsége
bizta rá egészsége gondozását zsidó orvosra, hanem zsidó orvosa
volt tizedik Leó pápának, második Gyula pápának és hatodik Sándor
pápának is.</p>
<p>A biróság tagjai meglepetve néztek Gregorovius mesterre.
Gregorovius mester felugrott. Kopott pergamenszinü arca tűzben
égett; kis szeme szikrázott.</p>
<p>– Mindnyájan tudjuk, – mondta felhevülten, – hogy emberi
gyengeségek, könnyelmű mulasztások és bűnös elnézések következtében
veszedelembe jutott maga az egyház is és hogy az egész
kereszténységet kárhozatos hitromlás fenyegeti. Ütött az utolsó
óra, hogy magunkhoz térjünk. Ébredjünk fel, és lássuk meg, hogy
minden eretnekségnek, hitszakadásnak és az örök igazságok ellen
való lázadozásnak az eredete az, hogy megtürjük magunk között még
azokat is, akik a megfeszitett Krisztus nyilvánságos ellenségei. Ha
erre egyszer ráébredtünk: vessük fel csak egyszerű józan ésszel azt
a kérdést, mi az oka annak, hogy a zsidók olyan nagyon törekszenek
az <span class="pagenum"><a name="Page_95" id=
"Page_95">-95-</a></span> orvosi mesterségre, holott ravasz és
kegyetlen természetük sokkal inkább a kereskedésre és az uzsorára
vonzza őket?</p>
<p>Zakariás elmosolyodott. Szomorú mosolygással ingatta fehér
fejét, azután melankolikus öngúnnyal csendesen odavetette
Gregorovius mesternek:</p>
<p>– Dat Galenus opes.</p>
<p>– Igen, – szólt Gregorovius mester, – kincsekre is vágyódik a
zsidó, amelyeket adhat Galenus, vagyis az orvosi tudomány, de
minden kincsnél jobban vágyodik arra, amit az orvos legkönnyebben
szerezhet meg: keresztény vérre. Ez a zsidónak a legnagyobb,
legforróbb, legégetőbb vágya.</p>
<p>– Szamár! – mondta Zakariás megfékezhetetlen, mély
megvetéssel.</p>
<p>Gregorovius mester egy mozdulattal elhallgattatta a városbirót,
aki közbe akart szólni.</p>
<p>– Majd megfelelek én a mérges zsidónak, aki dühösen emelgeti már
a szarvát, mert érzi, hogy kezemben a tudomány taglója. – Miért
vágyódik keresztény vérre a zsidó? Egyrészt a keresztények elleni
gyülöletből, másrészt azért, mert elvakult, istentelen
tudatlanságában azt hiszi, hogy <i>lelki üdvösségének használ</i>,
ha a keresztény vérnek bár egy cseppjét elfogyasztja. Meritek
tagadni, ti zsidók, hogy gyűlölitek a kereszténységet? Meritek
tagadni, hogy keresztény vérre vágyakoztok?</p>
<p>A zsidók remegve figyelő csoportja felmorajlott, Zakariás pedig
igy szólt:</p>
<p>– Nagytekintetű biróság, kérem, méltóztassék meggondolni, hogy a
mi szent könyveinkben, amelyekre a kereszténység is épült, nekünk
még az állati vér fogyasztása is tiltva van; és ez a vértilalom
olyan <span class="pagenum"><a name="Page_96" id=
"Page_96">-96-</a></span> szigoru volt a zsidóságban, hogy, amint
az előbb láttuk, még az Uj Testamentomba is átment egy időre.
Hogyan lehetne tehát olyan rettenetességet elképzelni, hogy akik
még az állati vértől is undorodva elfordulnak, embervér után
vágyódjanak?</p>
<p>– Megmondom én, – kiáltotta Gregorovius mester. A zsidók, mikor
bajba jutnak, azt szokták mondogatni, hogy ők csak Mózes könyveihez
ragaszkodnak. De igaz-e ez nagytekintetü biróság? Hiszen én minden
szem számára láthatóan és minden fül számára hallhatóan megmutattam
ezen a helyen, hogy a zsidók <i>nem</i> ragaszkodnak Mózes
törvényeihez. Belőle elvesznek. Hozzá hozzáadnak. Az Isten igaz
ismeretétől elpártolt zsidóság nem Mózes törvényei szerint él,
hanem a rabbinusok esztelen, izetlen, gonosz és alávaló kitalálásai
szerint. Nem az Ó Testamentum az ő szent könyvük, hanem a talmud.
Ennek engedelmeskednek elvakúlt nyomorúltak. A talmud pedig igenis,
<i>megparancsolja</i> nekik, hogy a keresztényt öljék meg, ahol
érik.</p>
<p>– Nem igaz, – mondta Zakariás.</p>
<p>– Nem igaz, – zudultak fel hangosan a zsidók.</p>
<p>– Lesujthatnálak benneteket felmorduló zsidók, – szólt
Gregorovius mester, – magával a talmuddal Idézhetném azt, amit a
talmudban Eleázár rabbi mond, idézhetném azt, amit Majmunidesz
rabbi tanit, de akkor módot adnék nektek arra, hogy csürjetek és
csavarjatok, tagadjatok és hamisitsatok. Másképen világitok hát én
rá sötétségben lappangó utatokra. Miért kivánkozik keresztény vérre
a zsidó, nagytekintetü biróság? Rettentő oka van, de nagyon
egyszerü. A zsidók megtagadták volt Jézust és tovább vártak az
igazi Messiásra. De amikor telt az idő, – <span class=
"pagenum"><a name="Page_97" id="Page_97">-97-</a></span> irja a
tudós Teofilusz barát, aki maga is megtért zsidó – feltámadt bennük
az a félelem, hogy hátha a nazaréti Jézus, Mária fia mégis az a
Megváltó, akire apáik vártak. Az istentelen rabbik jól tudták, hogy
ő volt az, de a kevélységük és szivük keménysége nem engedte, hogy
ezt beismerjék. A zsidók azonban egyre jobban rettegtek az örök
kárhozattól. Tudjuk, hogy a legnyomorultabb lélek is sóvárog a
megváltásra. Mit gondoltak ki tehát az istentelen és esztelen
rabbik, hogy a zsidókat visszatartsák a kereszténységtől, de az
üdvösségben megis részeltessék? Nagyon jól ismerték ők Szent Pál
tanitását, aki megmagyarázza, hogy minden keresztény egy szellemi
testnek a tagja, a test feje Krisztus és a test a Krisztus testével
az Oltáriszentségben tápláltatik. „Egy test vagyunk mindnyájan,
akik egy kenyérben részesülünk,“ – úgymond Szent Pál a
korintusiakhoz és efezusiakhoz irott levelében. Tudták ők azt, hogy
– mint az Úr megmondta – éltető erő hatja át a főt és a tagokat,
miként a szőllőtőt és a szőllővesszőt. Mit gondoltak már most ki az
elvetemedett rabbinusok? Ha nem lehetünk részesek Krisztus
engesztelő vérében, vegyünk akkor egy keresztényt és az ő vére
által, nekünk is részünk lesz a megváltásban. Rettentő gondolat
nagytekintetü biróság, de rettentő a zsidó gyülölet és a zsidó
konokság is. Ha ezt tudjuk: megértjük-e akkor, hogy a legyilkolt
áldozat vérének semmi nyoma nincs? Bizony megértjük. De ha tudjuk,
hogy a keresztény vér erre kell nekik <i>saluti animarum ipsorum
judeorum</i>, akkor kezdjük megérteni azt is, hogy egy öreg ember,
aki gőgösködve emlegeti közeli halálát, miért tesz meg nagy utazást
és miért teszi ki magát még a legnagyobb veszedelemnek <span class=
"pagenum"><a name="Page_98" id="Page_98">-98-</a></span> is azért,
hogy mielőtt meghalna, mégegyszer keresztény vérhez jusson.
Közeledik számára a nagy itélet. Retteg; és be akarja lopni magát
az üdvözülésbe. És bizonyára bejut érte az örök kárhozatba. – Ezt
felelem a szenteskedő, alakoskodó, tévelygő, örők kárhozatra méltó
öreg zsidónak.</p>
<p>Zakariás elnevette magát. Előbb türelmesen hallgatta Gregorovius
mestert, az utolsó mondatainál lehajtotta a fejét a mellére és most
halkan nevetett. A biróság tagjai megütődve néztek rá, a városbiró
pedig felszólitotta, hogy viselkedjék értelmes emberhez
méltóan.</p>
<p>– Bocsánatot kérek, tisztelt urak, – mondta Zakariás derülten, –
de a tudós magiszter olyan ludszárnyon bukdácsoló együgyűségeket
eregetett itt fel, hogy nem tudtam nevetés nélkül megállani.</p>
<p>– Azt nem lehet mondani, hogy ezek olyan együgyüségek volnának,
Zakariás, – mondta a városbiró komolyan.</p>
<p>– Már bocsánatot kérek, vagy hiszek abban, hogy Jézus a Messiás,
vagy nem.</p>
<p>– Hiszel benne? kérdezte a városbiró.</p>
<p>– Nem hiszek. De akkor hogyan hihetném azt, hogy egy keresztény
fiu vérének néhány cseppje elég az üdvözülésemhez?</p>
<p>– Tele vagytok ti zsidók mindenféle babonával és esztelen
bübájoskodással, – mondta habozva a városbiró.</p>
<p>– Lehet, hogy vannak babonáink. <i>Ilyen</i> babonánk nincs.</p>
<p>A biróság tagjai mozgolódtak. Az egyik pozsonyi kiküldött
megszólalt: <span class="pagenum"><a name="Page_99" id=
"Page_99">-99-</a></span></p>
<p>– De azt nem tagadhatjátok ti zsidók, hogy gyűlölitek a
Krisztust?</p>
<p>A zsidók mereven figyelő csoportja megremegett. Ábrahám
rátapasztotta a tenyerét a vonagló Ruben szájára, hogy a dacos
kiabálását elfojtsa. Zakariás lassan válaszolt:</p>
<p>– Nem gyülöljük, csak nem hiszünk benne.</p>
<p>– Aki nem hisz benne, az gyülöli. Akkor pedig gyűlölitek az
egész kereszténységet, amely maga a Krisztus. És a keresztények
elleni gyűlöletből akkor minden kitelik tőletek.</p>
<p>– Nagytekintetű biróság, mondta Zakariás, – érzem, hogy fogynak
az erőim és hamarosan már igy ülve sem tudom tartani magamat. Amig
még erőm van a szólásra: arra kérem az urakat, ne higyjenek annak
az esztelen vádnak, amely ellenünk emeltetett, ne terheljék meg a
lelküket avval, hogy ártatlanokat elitélnek. Gondolják meg, hogy a
kereszténység is a zsidóságból keletkezett és hogy latin irók
tanusága szerint a pogány Rómában a keresztények ellen is emeltek
ilyen tudatlanságból és rosszindulatból keletkezett szörnyű
vádakat. A főtisztelendő úrhoz fordulok, erősitse meg, amit
mondok.</p>
<p>A bazini plébános szótlanúl intett igent.</p>
<p>– Épen ezért, – mondta Zakariás, – maga az egyház volt az, amely
a zsidókat az eféle vádak ellen többször védelmébe vette. Ince pápa
és Gergely pápa ebben a bölcs nagylelkűségben annyira ment, hogy
különböző időkben pápai bullákat bocsájtottak ki, amelyekben
eltiltották, hogy a zsidók a vérvétel vádjával illettessenek.
<span class="pagenum"><a name="Page_100" id=
"Page_100">-100-</a></span></p>
<p>A városbiró meglepetve fordúlt a plébánoshoz.</p>
<p>– Igaz ez, főtisztelendő ur?</p>
<p>– Igaz, – felelte a plébános.</p>
<p>A biróság tagjai nagyon meg voltak lepetve. Némelyek sietve
cserélték ki szomszédaikkal az észrevételeiket, mások áthajoltak az
asztalon, általános mozgolódás és felzsongó beszélgetés támadt.
Gregorovius mester az asztal bal végén, székében hátradűlve ült és
fénylő diadalmosollyal szemlélte az általános mozgolódást. Egy
ideig várt, azután lassan felállott. A beszélgetés erre
elhallgatott. A csendességben Gregorovius mester még mindig várt.
Mikor a városbiró feléje hajolt, azzal, hogy megkérdezi, mi
mondanivalója van, akkor hirtelen megszólalt:</p>
<p>– Most a kezemben tartalak, álnok zsidó, – mondta emelt hangon.
Magad adtad magad a kezemre, mert elvakultságodban és
szemtelenségedben merészeltél az egyházra hivatkozni. Ha te
kérdeztél, majd én is kérdezek. Kérdem, főtisztelendő úr, benne
van-e a római mártirologiában Szent Vilmos neve? Kérdezem, benne
van-e Szent Werner neve?</p>
<p>– Benne van, – felelte halkan a plébános.</p>
<p>– Bizony benne van, – szólt Gregorovius mester. És én most a
tudomány fáklyájával kezemben meg fogom világitani a multat ugy,
hogy fény derűljön a jelenre is.</p>
<p>Könyveket rakott maga elé az asztalra, felvett közülök egyet és
igy folytatta:</p>
<p>– Monsa Róbert krónikás jelenti, hogy 1100-ban husvét ünnepén
Bloisban több zsidó Krisztus elleni gyülöletből megölt egy
gyermeket. A gyilkosokat Theobald, Chartres grófja tűzhalálra
itélte.</p>
<p>Másik könyvet vett fel és lapozott benne. <span class=
"pagenum"><a name="Page_101" id="Page_101">-101-</a></span></p>
<p>– Az angolországi Norwichban történt, 1144-ben, hogy zsidók
halálra kinozták Szent Vilmost. – Franciaországban történt
1179-ben, hogy a zsidók Pontoise kastélyában megöltek egy fiút,
akit a párisi nép utóbb Szent Richard néven tisztelt. – Lincolnban
történt 1225-ben, hogy az akkor éppen kilenc éves Szent Hugót a
zsidók Joppinus rabbi házában megölték. – A németországi
Bacharachban történt 1287-ben husvét táján, hogy a zsidók a
tizennégy éves Szent Wernert megölték; tüskebokrok közé dobták; ott
találták meg Isten rendeléséből arrajáró katonák, akiket csodálatos
fényesség és páratlan illat vonzott a holttest felé.</p>
<p>Gregorovius mester letette a könyvet.</p>
<p>– Elég ez? – kérdezte nyugodtan. Mert felsorolhatnék még sok más
mártirt, akik mind a zsidók keze által pusztultak el. De áttérek a
mi korunkra, amikor az emberi nem haladása szemmel látható és
amikor a tudomány fénye elterjedt az egész világon.</p>
<p>Ujabb könyvet vett fel.</p>
<p>– Tirol tartományában Rinn faluban 1462-ik évben a zsidók
megölték a három éves Oxner Andrást. – De lépjünk még közelebb
korunkhoz. A Németország és Olaszország határán levő Trientben
1475. nagyhetében a zsidók megölték a húsz hónapos Gerber Simont.
Ennek a pernek minden irata meg van. Meg vannak a zsidók
vallomásai, és belőlük tudjuk, miért kell a zsidóknak a vér és
hogyan használják fel. – De tudunk mást is. Tegyünk még egy lépést,
és időben és térben ugyszólván megérkeztünk a bazini zsidók
bűnéhez.</p>
<p>Lassan felvette az utolsó könyvet, a bal kezével <span class=
"pagenum"><a name="Page_102" id="Page_102">-102-</a></span>
felemelte és a jobbkeze kifeszitett mutatóujjával rámutatott.</p>
<p>– Itt van, – mondta, – a tudós Bonfinius könyve. Hol történt az
a gyilkosság, amelyet leir? Nem másutt: Nagyszombat városában.
Mikor? Az 1494-ik esztendőben. Tizenkét zsidó férfi és két zsidó
asszony egy nemes ifjat ölt meg ott. A zsidókat bünükért elégették
(megerősithetik a nagyszombati urak, akik szájhagyomány utján
hallhatták.)</p>
<p>A két nagyszombati küldött igent intett.</p>
<p>– Mit vallottak ki a zsidók Nagyszombatban, amikor kinok között
kérdésre vonattak? Miért szomjuhozzák annyira a keresztény vért?
Azt mondja Bonfinius: „Négy okát adták és vallották ennek: 1. Hogy
régi hagyomány légyen az őnáluk, hogy a keresztény vér igen hasznos
a környülmetéléskor a zsidó gyermek vérének megállitására és a
sebnek gyógyulására. 2. Ha a keresztény vérrel összveelegyitett
pogácsából a zsidó eszik és abból más személynek is ad, azt a maga
szerelmére gerjeszti. 3. Mivelhogy a zsidóknál valamint az
asszonyok, ugy a férfiak is havi vérfolyást szenvednek, nagy
orvosság e nyavalyában a keresztény vérnek megivása. 4. <i>Régi, de
titkos törvényük</i> szerint <i>tartoznak</i> a zsidók
esztendőnként egy keresztényt megölni és annak vérével az Istennek
áldozni; ez a sors ebben az esztendőben a nagyszombati zsidókra
szállott.“ Ki mondja ezt nagytekintetü biróság? Én mondom talán?
Bizony, nem én, hanem a tudós Bonfinius. Ki vallotta ezt? A zsidók
ellenségei talán? Nem, maguk a zsidók. Régi, de titkos törvényük
szerint tartoznak a zsidók esztendőnként egy keresztényt megölni.
Ki végzi el e rettentő hóhérlást? Egyszer ez a község, <span class=
"pagenum"><a name="Page_103" id="Page_103">-103-</a></span> máskor
a másik. Egyezernégyszázhetvenötben Trient. Éppen az a város,
amelyből ez a konokul hallgató Dávid-zsidó nemrégiben
visszaérkezett. Ezernégyszázkilencvennégyben Nagyszombat: az a
város, amely felől a tettető, öreg Zakariás ide érkezik. És
ezerötszázhuszonkilencben? – Dávid meghozta a parancsot Bazinba.
Zakariás megsürgette a parancs végrehajtását, mert öreg, reszket a
haláltól és minden áron be akarja lopni magát az üdvözülésbe. A
vért kiontották. Egy részét maguk fogyasztották el, más részét
tovább küldték, hogy a rabbinusok osszák ki a zsidóságban. Akinek
szeme van, az lásson. Aki nem akar látni, az kössön mindjárt
szerződést a zsidókkal, hogy évenként elad nekik lemészárlásra egy
keresztény gyermeket. Én az én keresztény testvéreim vérét pénzen
el nem adom. Én állitom, vallom és hirdetem:
ezerötszázhuszonkilencben a bazini zsidók gyilkoltak és bizonyára
méltók éppen ugy a halálra, mint a nagyszombatiak, vagy a
trientiek.</p>
<p>Leült. A biróság tagjai feszült figyelemmel hallgattak; most
elkomolyodva mérlegelték azt, amit hallottak. Egy-egy halk
megjegyzést váltottak, és pillantásuk időről-időre idegenkedően,
kérdően, felelősségrevonóan tért vissza a zsidókra. A városbiró
megkérdezte Zakariást, mit tud felelni arra, amit most hallottak.
Zakariás összeroskadtan ült a székén. A nehéz bágyadtság, amely
ellen eddig még nagy erőfeszitéssel tudott védekezni, most egészen
megrohanta. A két kezével belekapaszkodott a szék karfájába, hogy
le ne essen. A szemét becsukta. A városbiró kérdésére csak egy
szótlan fejrázással tudott felelni. <span class="pagenum"><a name=
"Page_104" id="Page_104">-104-</a></span></p>
<p>Kint alkonyodott. A városbiró összenézett a biróság tagjaival és
készült rá, hogy a tárgyalást mára berekeszti és a zsidókat
visszaküldi a börtönbe. Ekkor hirtelen előlépett Dávid. Eddig
hallgatott. Komoran nyelte fel-feltajtékzó dühét és sebesnek és
összetörtnek érezte az egész testét attól a gyötrelmes
erőfeszitéstől, a mellyel nyugalmat kényszeritett magára. Most nem
birta tovább. Igy végződjék ez az első nap? Igy menjenek vissza a
sokszoros tehetetlenségbe, a tehetetlenségnek abba a poklába, amely
ez a pincebörtön itt alattuk? Odatoppant a hosszu asztal elé és
felemelt fejjel kiáltotta:</p>
<p>– Városbiró úr! Főtisztelendő úr! Választ kérek erre a kérdésre:
hihető-e hogy egy zsidó épen akkor kövessen el ilyen bünt, amikor
<i>amugy is meg akart keresztelkedni</i>?</p>
<p>Kis szünet támadt. Nagy csendesség.</p>
<p>– Nem hihető, – mondta azután habozva a városbiró.</p>
<p>– Semmiképen se hihető, – mondta felélénkülve a bazini
plébános.</p>
<p>– Akkor kérem a biróságot, hallgassa ki tanuként a győri püspök
őkegyelmességét. Én áldozócsütörtök előtt nála jártam. Neki
bejelentettem, hogy meg akarok keresztelkedni. Ő megigérte, hogy
maga készit elő a keresztségre és maga keresztel meg a győri
székesegyházban.</p>
<p>A teremben mérhetetlen elálmélkodás támadt. Dávid szavai
keményen pattogtak szerteszét, mint a puskagolyó, és amikor
elhallgatott, mindenki úgy ült vagy állt a teremben, mintha
puskagolyó érte volna. Tamás gróf hirtelen mozdulattal előrehajolt
és előrehajolva bámult bele a Dávid arcába. A biróság tagjai
<span class="pagenum"><a name="Page_105" id=
"Page_105">-105-</a></span> mintha mind fel akartak volna ugrani a
helyükről. A zsidók eltorzuló arccal néztek össze, és mindegyiknek
egy-egy felkiáltás fagyott meg az ajkán. Zakáriás is, nehezen és
lassan, felemelte fáradtan lehanyatló fejét és csodálkozva nézett
Dávidra. Nagy csendesség volt. A városbiró végre Tamás gróf felé
fordult, mint aki utbaigazitást keres. Tamás gróf komoran
elgondolkodva hajtotta le a fejét. Ekkor egyszerre rekedten kiáltó
hang hallatszott. Gregorovius mester, aki előbb megsebzett
álmélkodással lendült hátra a székén, most felugrott.</p>
<p>– Meg akarsz keresztelkedni, azt mondod? – kérdezte kiáltva.</p>
<p>Dávid összevont szemöldökkel, szótlanul fordult feléje.
Gregorovius mester egész testével előre hajolt és jobbkeze
kinyujtott mutatóujját Dávidra szegezte.</p>
<p>– Mondd ezt utánam: Hiszek a Jézus Krisztusban, Isten egy
fiában, ki fogantaték Szent Lélektől, születék Szüz Máriától…!
Mondd! No mondd!</p>
<p>Dávid megremegett. Fuldokló lélekzetet vett. Szólásra nyitotta a
száját, és alsó ajka reszketve vált el a felső ajkától. Tamás gróf
megint előrehajolt és feszült figyelemmel meredt az ajkára. A
biróság tagjai visszafojtották a lélekzetüket, Dávid egy szédülő
pillantással végignézett rajtuk és minden arcot egyszerre látott,
és az egész testében érezte azt a feszültséget, amely a szemekből
feléje sugárzik. De a háta mögött ott voltak a zsidók. És a
jelenlétüket és tekintetüket és a gondolataikat még jobban érezte;
érezte a hátgerincében és az egész testében: hidegségként,
megláncoltságként, tőrdöfésként. <span class="pagenum"><a name=
"Page_106" id="Page_106">-106-</a></span> Dideregve zárta ujra
össze szólásra nyitott ajkát. Összeszedte minden erejét;</p>
<p>– A győri püspök úr előtt akarom, – szólt dadogva, – elmondani
mindazt, ami…</p>
<p>Harsogó, győzelmi kacagás hangzott fel. Gregorovius mester
feszült előrehajlottságából kiegyenesedett.</p>
<p>– Nem tudta kimondani! – kiáltott a biróság felé. Ismerem én
minden ravaszságtokat, cselszövő zsidók! – Tudni kell,
nagytekintetű biróság, hogy szabad ám a zsidónak a rabbinusok
tanitásai szerint meg is keresztelkednie. A feltétel csak az, hogy
a megtérése ne legyen őszinte és hogy tovább is kárositani és
megrontani törekedjék a keresztényeket. Ha ezt tudjuk, kell-e akkor
csodálkoznunk azon, hogy ez a ravasz Dávid néhány nappal ezelőtt a
győri püspök úrnak bejelentette, hogy meg akar keresztelkedni?
Vajjon miért jelentette be? Trientből jött ő akkor. Tudta ő már
nagyon jól, hogy a bazini zsidók nem halaszthatják tovább a rájuk
rótt véradó megfizetését. Hát majd megfizetjük – gondolta ravaszul
magában – de én jó előre gondoskodom róla, hogy büntetlenül
maradjak.</p>
<p>Dávidnak elöntötte a vér az arcát. A düh ugy lobbant fel benne,
mint a puskapor. Süket lett; az egész testét, mint valami
elviselhetetlen feszültség, egy örjöngő kérdés töltötte el: meddig
fogja ez az átkozott paprikajancsi kinozni őt a hangjával, a
bölcsen kanyargó mondataival, az egész létével. Egy dühorditással
nekiugrott Gregorovius mesternek és torkon ragadta. A teremben nagy
riadalom támadt. A biróság tagjai felugráltak, a városbiró a
darabontok után kiáltott. Gregorovius mester <span class=
"pagenum"><a name="Page_107" id="Page_107">-107-</a></span> a Dávid
keze szoritásában hörögve fuldokolt, amig Ábrahám oda nem ment és
ki nem szabaditotta. A városbiró szólni akart, de Gregorovius
mester nem engedte szóhoz jutni. Felállott és még levegő után
kapkodva, kezét fájó torkára szoritva, boldogan mondta:</p>
<p>– Letéptem róla a jámbor katechumen álarcát. Mindenki
megláthatta, mi van mögötte.</p>
<p>Tamás gróf hirtelen felállott, odalépett a lihegő Dávidhoz és
halkan az arcába mondta:</p>
<p>– Csaló zsidó.</p>
<p>Aztán megfordult és kiment. Kint besötétedett. A városbiró
keményen összeszidta Dávidot, aztán a tárgyalást mára
berekesztettnek nyilvánitotta és elrendelte, hogy a darabontok
vigyék vissza a zsidókat a börtönbe.</p>
<p>A zsidók mentek vissza a sötét lépcsőkön át a börtönbe.
Lehajtott fejjel vonszolták magukat, és lehajtott, kábult fejjel
ment közöttük Dávid is. Mikor a pántos ajtóhoz értek, eszébe
jutott, hogy a sötét lépcső fordulói és kanyarulatai között
megszökhetett volna. Vissza akart fordulni, de akkor már késő volt.
A darabontok betuszkolták az ajtón. Dühös kétségbeeséssel állt meg
a bezáruló ajtó előtt és haragosan marcangolta magát azzal a
váddal, hogy egyik ostobaságot a másik után követi el. Ekkor
ráütött valaki a vállára. Megfordult és szembenállott a hosszu,
sovány, szegénységtől és epekedéstől kiszáradt Jakabbal.</p>
<p>– Te kutya, – mondta Jakab magánkivül, – neked köszönhetjük az
egész szerencsétlenségünket. Én megmondtam előre; pedig még nem is
tudtam, <span class="pagenum"><a name="Page_108" id=
"Page_108">-108-</a></span> hogy a győri székesegyházba vágyódol.
Kövekkel kellett volna agyonvernünk, mint egy kutyát…</p>
<p>– Elég! – szólt Dávid.</p>
<p>Egy megvető legyintéssel utat akart nyitni magának.</p>
<p>– Elég? – orditott fel akkor Ruben; – minden átok a fejeden.</p>
<p>Dávid felé köpött és ütésre emelte fel a kezét. Dávid megragadta
a csuklóját, de ekkor más kezek ütései érték. Nem tudta, kik
voltak. Izsák? Simon? Elkeseredett haraggal dulakodott velük,
József a segitségére sietett, de Mihály és Ábrahám ekkor már
szétválasztotta a dulakodókat. A többiek mind ott álltak
körülöttük. Dávid lihegve fordult hozzájuk és mondani akart
valamit. Az öreg Sámuel azonban felemelte a kezét és
elhallgattatta.</p>
<p>– Menj, Dávid, – mondta. Semmi dolgunk egymással.</p>
<p>Dávid körülnézett közöttük. A pincében egy homályos mécses
égett. Látta, hogy Mihály, az apósa sem akar a szemébe nézni,
lesüti a szemét és elforditja a fejét. Erre ő is magasra emelte a
fejét és összeszoritott, gőgös szájjal elindult a másik
pincenyilásba. Megkereste Esztert, megfogta a kezét és elvitte a
pincenyilás legszélső zugába. Eszter, a gyerekével a karján,
szótlanul ment vele és mereven engedelmeskedett neki. A legszélső
zugban letelepedtek. Egyedül voltak ott, a többiek közösségéből
kizártan, közöttük és a többiek között szabadon maradt egy kis
terület, de ezen a területen senki nem jött át. Ők sem beszéltek a
többiekkel és velük sem beszélt senki. Később József is hozzájuk
csatlakozott, miután segitett az öreg Zakariásnak lefeküdni.
<span class="pagenum"><a name="Page_109" id=
"Page_109">-109-</a></span> Mindahárman hallgattak és mozdulatlanul
ültek, csak Eszter hajolt néha ölében alvó fia fölé.</p>
<hr class="tb" />
<p>A két mécsest a porkolábtól kapták a zsidók. Mikor Mihály
először kért volt éjszakára valami világosságot, a porkoláb
kinevette és azt mondta, hogy nagyon drága az olaj. Mihály pénzt
igért neki. A porkoláb erre elhozta a két mécsest és meglepetve
nézegette a pénzt, amelyet Mihály a kezébe nyomott. Mihály erre
beszélgetni kezdett vele és megkérdezte, nem tudna-e nekik irószert
és papirost szerezni. A porkoláb megigérte, hogy szerez és estére
be is hozta az irószert és a papirost. Átvette érte a pénzt és
várakozott. Mihály erre óvatosan azt kérdezte tőle, nem lenne-e e
lehetséges, hogy ők leveleket küldjenek Pozsonyba és Bécsbe. De
bizony az nagyon lehetséges, felelte a porkoláb. Tudna e olyan
megbizható embereket találni, akik a leveleket elviszik? – kérdezte
Mihály. Ha az embereket jól megfizetik, akkor a levelek bizonyosan
eljutnak oda, ahova el kell jutniok, – felelte a porkoláb. A zsidók
erre felindultan nekiültek a levelek megirásának. A porkoláb jött
és közölte, hogy az emberek már megvannak. Mihály maga szeretett
volna az emberekkel beszélni, de a porkoláb azt mondta, hogy az
emberek Tamás gróftól való féltükben nem mernek idejönni. De csak
bizzák őrá a leveleket, ő majd átadja őket azoknak a megbizható
embereknek. Mihály igy nem tudott mást tenni, mint hogy a leveleket
és a pénzt átadta a porkolábnak. A porkoláb odakint a leveleket
eltépte, a pénzt megtartotta. Félt Tamás gróftól, aki megfenyegette
azzal, hogy leütteti a fejét, ha a zsidókkal megvesztegetteti
magát, de viszont azt gondolta, <span class="pagenum"><a name=
"Page_110" id="Page_110">-110-</a></span> hogy kár lenne a pénzt a
zsidóknál hagyni. Derült lélek volt, vidám borivó, aki nem szerette
a kinos összeütközéseket és az elkeseredett harcokat. Azt a
megoldást, amelyet választott, minden lehető megoldások között a
legkitünőbbnek találta, sokkal kitünőbbnek annál, mint ha
megtagadná a zsidók kérését, vagy mint ha Tamás grófnak adná át a
leveleiket. Igy a következő napokban még több üzenetet, levelet és
megbizást vett át a zsidóktól és ugy érezte, hogy nemcsak a
törvénynek nincs nála lelkesebb szolgája, hanem a nyomorult
zsidóknak sincs nála nagyobb jótevője.</p>
<hr class="tb" />
<p>Zakariás végigfeküdt a földön és ugy érezte, hogy az az ájulás,
amely fenyegeti, most már maga a halál lesz. Rövid fekvés után
azonban ismét magához tért, és amikor evett is valamit, egészen
felüdült. Józsefet ekkor elküldte Dávidhoz, hogy Dávid ne legyen
teljesen egyedül, ő pedig odahivta maga mellé Juditot. A férfiak
ekkor Sámuelt és Mihályt vették körül, akik a leveleket irták,
Zakariás pedig csendesen beszélgetett Judittal. Eleinte óvatosan
kerülték a Dávid nevét, de azután Judit megérezte, hogy Zakariás
nem haragszik Dávidra azért, mert a győri székesegyházban meg akart
keresztelkedni. Erről halkan elbeszélgettek előbb, aztán mindketten
elhallgattak.</p>
<p>– Gyerekkoromban, – mondta hirtelen Judit, – én sokszor voltam
keresztény templomban.</p>
<p>– Hogyan, Judit? – kérdezte Zakariás.</p>
<p>– Egyszer elmentem az apácák temploma mellett és hallottam az
apácákat énekelni. És nem tudtam a <span class="pagenum"><a name=
"Page_111" id="Page_111">-111-</a></span> vágyódásnak ellentállni
és belopóztam a templomba, hogy az éneket jobban halljam…</p>
<p>– Azután mi történt Judit? Kikergettek?</p>
<p>– Egyszer parasztgyerekek ki akartak kergetni, de az apácák
észrevettek.</p>
<p>– És?</p>
<p>– És bevittek oda, ahol, egy rács mögött, ők énekeltek, és oda
szabad volt mindennap elmennem.</p>
<p>– És?</p>
<p>– Én akkor azt hittem, hogy az apácák asszonyok. De ők elmondták
nekem, hogy ők Krisztus menyasszonyai és hogy nincs nagyobb
gyönyörűség mint Krisztus menyasszonyának lenni.</p>
<p>Zakariás a könyökére támaszkodva előrehajolt és felindultan
nézett a Judit arcába. Judit a földön ült, a két kezével
átkulcsolta a térdét, a fejét majdnem a térdére támasztotta és
elgondolkozva nézett maga elé. A mécses bágyadt fényében Zakariás
csak az arca és a homloka élesen metszett, tiszta vonalát látta. Mi
van ennek a lánynak a szép homloka mögött? Szemmel verte meg
valaki: mondta az anyja. Minden betegség attól ered, hogy a test
nedvei megromlanak: mondta az apja. Lássuk csak.</p>
<p>– És benned, Judit, feltámadt az a vágy, hogy te is Krisztus
menyasszonya legyél.</p>
<p>– Nem, nem. Én csak énekelni szerettem volna.</p>
<p>– És miért nem jártál tovább oda az apácák templomába?</p>
<p>– Az apácák azt akarták, hogy a gyóntató papjuk kereszteljen
meg, és én nem mertem többé odamenni.</p>
<p>– Hanem?</p>
<p>Judit megrezzent, mintha álomból ébredt volna fel, zavartan
elmosolyodott és legyintett. <span class="pagenum"><a name=
"Page_112" id="Page_112">-112-</a></span></p>
<p>– Semmi – Jobb lesz, ha megyek anyámhoz lefeküdni.</p>
<p>Zakariás azonban nem engedte. Mi a titka ennek a bezárt szirmu
léleknek, mi a titka ennek a sötét szépségü szűznek, aki elájul, ha
kérők jönnek az apja házához? Gyöngéd kérdéseket tett fel, a kitérő
válaszokkal nem elégedett meg, egy-egy véletlenül kiejtett szót
felragadott, és a Judit zárkózott lelke lassan kezdett megnyilni.
Zakariás szeretettel biztatta és gyöngéden támogatta. Judit sokáig
ellentállott, de végre egészen közel hajolt Zakariáshoz a
félhomályban és halkan a fülébe sugta:</p>
<p>– Volt akkor egy régi cselédünk, vasmegyei öreg parasztasszony,
aki engem nagyon szeretett. Annak elmondtam, hogy nem merek többé
az apácákhoz menni, és ő sokáig könyörgött, hogy csak menjek
megint. Én nem mentem. De nemsokára nagy beteg lettem. Az öreg
asszony azt mondta, hogy ez Isten büntetése, és egyszer, amikor az
anyám kiment a szobából, ő titokban bejött és…</p>
<p>– És?</p>
<p>– És megkeresztelt. Szentelt vizet hozott volt a templomból, a
vizet a fejemre hintette és az Atyának, a Fiunak, a Szentlélek
Istennek nevében megkeresztelt.</p>
<p>– És?</p>
<p>– Én lázas voltam és alig tudtam, mi történik velem, de amikor
meggyógyúltam, és az öreg asszony boldog volt és azt mondotta, hogy
ime a szent keresztviz csodát müvelt, akkor nagyon megrettentem.
Rövid idővel azelőtt hallottam egy történetet; – hogy Rómában
ugyanigy megkereszteltek egy zsidó fiut és mikor a dolog
kitudódott, maga a pápa küldte el <span class="pagenum"><a name=
"Page_113" id="Page_113">-113-</a></span> érte a katonáit, hogy
vegyék el a szüleitől. – Sirva könyörögtem az öreg asszonynak, hogy
ne szóljon senkinek; és megeskettem rá, hogy hallgatni fog. De…</p>
<p>– De?</p>
<p>– De cserébe nekem is meg kellett esküdnöm…</p>
<p>– Mire?</p>
<p>– Hogy legkésőbb tiz év mulva, mire husz éves leszek, elmegyek
vagy a pápához, vagy az esztergomi érsekhez, vagy ha egyikhez sem
lehet, akkor egy püspökhöz vagy egy apáthoz és elmondom neki a
dolgot. Akkor a pápa, vagy az érsek, vagy a püspök, vagy az apát
kioktat majd a keresztény hitről, és akkor elhatározhatom majd,
kivánom-e, hogy ő – a pápa vagy az apát – ujra megkereszteljen.</p>
<p>– És te Judit, – kérdezte lassan Zakariás, – nagyon vágyódtál
rá, hogy a… a pápa vagy az apát megkereszteljen?</p>
<p>– N… em, – felelte Judit elgondolkozva. Én… másra vágyódtam.</p>
<p>– Mire?</p>
<p>– Én, – mondta Judit zavart mosolygással, – énekelni szerettem
volna.</p>
<p>– Hogyan Judit? Hogyan függ ez össze a megkereszteléssel? Apáca
szerettél volna lenni?</p>
<p>– Nem, nem, – felelte Judit határozottan. Hanem egy kereskedő,
aki Olaszországból jött, sokat beszélt arról, hogy ott szinpadok
vannak, amelyeken szinjátékokat játszanak és amelyeken énekelnek
is; és hogy a szinészek előre megtanulják a szerepüket; hogy nők is
játszanak és énekelnek.</p>
<p>– És?</p>
<p>– És én sohase láttam szinpadot. De az apácák <span class=
"pagenum"><a name="Page_114" id="Page_114">-114-</a></span>
templomában egyszer láttam egy ünnepi misét. Több pap volt ott,
aranyos ruhában mozogtak az oltár körül, az apácák énekeltek, – én
ennél szebbet sohase láttam; és ugy képzeltem, hogy egy szinjáték
ilyen lehet. Mert hiszen… de ez ostobaság.</p>
<p>– Mi az Judit? Mit akartál mondani?</p>
<p>– Azt, hogy hiszen a papok is megtanulják előre, amit mondaniok
kell, és én, ha a papokra gondoltam, egész gyerekkoromban sohase
neveztem őket papoknak, hanem magamban igy neveztem őket: a jó
Isten szinészei. – Ezek olyan gyerekes csacsiságok.</p>
<p>– Hm! És igy… az egész idő alatt… arra vágyódtál, hogy…?</p>
<p>– Magam se tudom, mire. Énekelni! Énekelni! Isten dicsőségére!
Hogy az emberek örüljenek neki!</p>
<p>– Úgy? Hm! – Hány éves is vagy te Judit?</p>
<p>– A jövö hónapban leszek húsz.</p>
<p>– Igen, fiam… nézd csak… késő van már… menj most aludni.</p>
<p>Judit engedelmesen felkelt, átment az anyjához és lefeküdt
melléje a földre. Zakariás a kezét az arcára szoritotta, hogy
minden hangot a szájába fojtson. A szeméből azonban
feltartóztathatatlanul ömlöttek a könnyek, és a homályban
hangtalanul megint sokáig sirt. A két pincenyilásban ekkor kezdtek
a beszélgetések elcsendesedni. Nemsokára mindenki aludt, csak Dávid
volt ébren. Sorvasztó dühvel bolyongott ide-oda a két
pincenyilásban az alvók között: nem talál-e a földben, vagy a
falban vagy az ajtón valami lehetőséget arra, hogy kijusson.
Időről-időre őrjöngő vágyódással nézett fel az ablakokra;
visszafojtott lélegzettel figyelt, hogy nem hall-e valami hangot.
Nem jön-e Tóbiás, vagy másvalaki; nem <span class=
"pagenum"><a name="Page_115" id="Page_115">-115-</a></span> hoz-e
valami hirt; nem hoz-e egy ráspolyt legalább. És a győri püspök
lovas katonáinak a patkói nem csattognak-e végre odakint a kövecses
bazini utcán? Az egyik emésztő óra eltelt a másik után, mig végre
kint hajnalodni kezdett. Dávid ekkor összezuzottan leroskadt a
merev testtel alvó Eszter mellé; és ráereszkedett a halálos
fáradtság nehéz álma.</p>
<hr class="tb" />
<p>Másnap, hétfőn, reggel Pongrác András, a városbiró Gregorovius
mesterrel együtt haladt a városháza felé. Szép, napos májusi reggel
volt. A főutcán kint állott a ház előtt az utcán és süttette magát
a nappal Neuperger János, a gazdag szücs.</p>
<p>– No vallanak e a zsidók, városbiró ur? – kérdezte, amikor
odaértek hozzá.</p>
<p>A városbiró Gregorovius mesterrel együtt megállott és a kérdésre
Gregorovius mester felelt:</p>
<p>– Még nem vallottak, konok megátálkodottak.</p>
<p>– Hát én nem is hiszem, hogy ők tették, – mondta Neuperger
János. Ismerem őket.</p>
<p>Gregorovius mester heves magyarázatba fogott arról, hogy senki
nem ismerhette a zsidók babonáit és bübájosságait, amelyeket
azonban ő a biróságnak már leleplezett. De ezeket a babonákat és
bübájosságokat nemsokára meg fogja ismerni az egész világ, mert ő
könyvet ir róluk, és a könyvet a gróf ki fogja nyomattatni.
Neuperger János kétkedően felelgetett Gregorovius mesternek;
egy-két járókelő megállott; nemsokára nagy kör vette őket körül és
figyelmesen hallgatta a beszélgetést. Gregorovius mester azt
magyarázta, milyen végtelen kárára van a kereszténységnek, hogy a
zsidókat eddig megtürte a maga kebelében. <span class=
"pagenum"><a name="Page_116" id="Page_116">-116-</a></span></p>
<p>– Bazin városának csak hasznára voltak, – mondta Neuperger János
makacsul.</p>
<p>– Azt mondja Neuperger uram, – kiáltotta Gregorovius mester,
hogy a zsidók hasznára voltak Bazin városának és hogy kára lenne
Bazin városának, ha egy igazságos itélet őket innen kiirtaná. Hát
azt kérdezem én először, hogy a lelki haszon, amely az igazságos
kiirtásukból származnék, nem kárpótolná-e ezt a nemes, keresztény
várost minden világi kárért? A lélek felette áll a testnek; és csak
hitükben ingatag emberek kivánhatják, hogy a hitvány haszonért a
zsidókat a lelkek általános romlására itten tovább is
megtürjük.</p>
<p>Körülnézett. A hallgatóság szótlanul várakozott.</p>
<p>– De ha már csak a világi hasznot nézzük is, – szólt erre
Gregorovius mester megujult buzgalommal, – hát elhiheti akárki,
hogy nagyobb haszon lenne a városra a zsidók kiirtása, mint a
további bünös megtürése.</p>
<p>– No, már azt nem hiszem, – mondta Neuperger János. Dávid
éntőlem nagyobb áron vásárolta a prémeket, mint akárki más. Mihály
is, Simon is, Sámuel is külső országokból hoztak be ide pénzt.</p>
<p>– Hát én pedig bizonyitom, amit mondtam; mert én, mint a
tudományok világában élő ember szokva vagyok hozzá, hogy semmit se
állitsak bizonyitás nélkül. – Nézzük csak. Ha a zsidókat az
elkövetett bünért méltó büntetésként halálra itélik, akkor a
törvény értelmében elveszitik minden vagyonukat is. Mi történik a
házaikkal, mühelyeikkel, szölleikkel, áruikkal és prémeikkel? Tamás
gróf, akit minden cselekedetében a tiszta igazságszeretet vezérel,
ki fogja ezt az egész szidó vagyont osztani Bazin város
<span class="pagenum"><a name="Page_117" id=
"Page_117">-117-</a></span> lakósai között, kárpótlásul azokért a
veszteségekért, amelyeket a zsidó ravaszság és gonoszság által
szenvedtek. Nem lesz ez nagyobb haszon a városra? Hát Neuperger
urnak nem lenne jobb, ha az agyafúrt Dávid zsidó helyett mindjárt
maga szállitaná le a prémeket Olaszországba?</p>
<p>Neuperger János elgondolkozott, azután lassan vállatvont. A
megszaporodott hallgatóságból azonban elkiáltotta magát valaki.</p>
<p>– Máglyára a zsidókkal.</p>
<p>– Majd ha vallanak, – szólt Gregorovius mester csittitóan.</p>
<p>– Égjenek: akár vallanak, akár nem, – kiáltotta egy másik
ember.</p>
<p>Gregorovius mester rosszalóan csóválta meg a fejét és intően
emelte fel a kezét:</p>
<p>– Nem, barátom, ilyet nem szabad mondani. Senkit sem szabad
máglyára küldeni, csak aki bűnösnek bizonyult és a kit a biróság
elitélt. A biróságnak pedig még a zsidók felett is igazságosan kell
itéletet mondania. Mi nem vagyunk se törökök, se tatárok, itten jog
és törvény uralkodik.</p>
<p>Néhány ember helyeselt és Gregorovius mester elégedetten indult
Pongrác Andrással a városháza felé. A városbiró szótlanul ment
Gregorovius mester oldalán. Sulyos gondolatok foglalkoztatták.</p>
<p>– Magiszter uram, mondta végre, – feleljen meg nekem, mint
jogtudós, egy kérdésre.</p>
<p>Gregorovius mester megállott és komoly készséggel fordult a
városbiró felé.</p>
<p>– Én ezzel a Dávid zsidóval, – szólt a városbiró, – áldozó
csütörtök után való pénteken szerződést kötöttem, hogy megveszem
tőle házát, kertjét, <span class="pagenum"><a name="Page_118" id=
"Page_118">-118-</a></span> szőllejét, lovait, árúit most pénteken
fizetendő kétezerötszáz magyar forinton. Már most, ha ez a Dávid a
gyilkosságban bünösnek találtatik, akkor először: érvényes-e ez a
szerződés, másodszor: kinek tartozom én a kétezerötszáz magyar
forintot lefizetni?</p>
<p>Gregorovius mester elgondolkozott, azután igy szólt:</p>
<p>– A jogtudomány tanitásai szerint a helyzet egészen világos.
<i>Pro primo:</i> a szerződés érvényes, mert semmi ok nincs rá,
hogy egy jóhiszemű szerződő félnek kára legyen belőle, ha a zsidók
egy szörnyü bünt követtek el.</p>
<p>– Nem gondolja, magiszter uram, hogy a gróf a házat és a többit
oda találja itélni… példáúl Neuperger Jánosnak?</p>
<p>– Nem teheti, mert a szerződés: szerződés. A ház városbiró
uramé. Nem is teszi, mert a gróf sohasem cselekszik jogtalan dolgot
és a jogtudomány kérdéseiben mindig az én tanácsaim szerint jár el.
Ez világos. <i>Pro secundo:</i> kinek kell megfizetnie a
kétezerötszáz magyar forintot? A felelet erre a kérdésre attól
függ, hogy a fizetés kitüzött határidején tehát pénteken, Dávid még
életben van-e. Ha életben van: neki. Ha nincs életben, illetőleg ha
főbenjáró bűnért halálra itéltetett és az itélet végre is
hajtatott, akkor senkinek. Minthogy a halálraitélt nemcsak életét
vesziti el, hanem egész vagyonát és minden jogát is, a követelései
maguktól megszünnek, épen úgy, mintha például királyi kegyelem
engedte volna őket el.</p>
<p>Pongrácz András megköszönte a felvilágositást, azután továbbment
Gregorovius mesterrel a városháza felé. Az előbb nagyon
megrettentette az a gondolat, <span class="pagenum"><a name=
"Page_119" id="Page_119">-119-</a></span> hogy a gróf Neuperger
Jánosnak ajándékozhatná a Dávid házát és most nyugodt és édes
örömet érzett arra a gondolatra, hogy a ház, a szöllő és minden
egyéb elvitathatatlanul az övé, akármi történik a zsidókkal.</p>
<p>A kétezerötszáz magyar forintja minden esetre együtt lesz. De ha
ezt a pénzt nem kellene kifizetnie, akkor ujabb földet vásárolna
érte. Vagy még jobb lesz, ha ő csinálja azt, amit Gregorovius
mester Neuperger Jánosnak ajánlott: Dávid helyett ő szállit
prémeket és lovakat Olaszországba. Olasz aranyak csillantak meg a
szeme előtt. Ha sok olasz aranya lesz, akkor eljön az ideje annak
is, hogy Ferdinánd király kancelláriájában kiállitsák számára végre
azt a nemesi levelet, amelynek a cimerrajza tiz esztendő óta
ragyogó arannyal és tűzvörös karminnal annyiszor jelent meg lelki
szemei előtt. Közben odaértek a városházához és amikor a
boltajtásos kapu alá bementek, Pongrác Andrásnak eszébejutott, hogy
a zsidók nemsokára ismét előtte fognak állani és hogy idővel
itéletet kell felettük mondania. Eszébe jutott, hogyan riadt itt rá
Tamás gróf azzal a gyanusitással, hogy a zsidókkal meg akarja
vesztegettetni magát. Azután arra gondolt, hogy a zsidók
elitéltetése neki hasznot hozhatna. Erre elhatározta, hogy nem néz
se jobbra, se balra, hanem részrehajlás nélkül és rendithetetlenül
igazságos lesz.</p>
<p>A biróság tagjai mind összegyültek, megérkezett Tamás gróf is és
a városi darabontok nemsokára behajtották a zsidókat a terembe.
Zakariásnak meg kellett engedni, hogy leüljön, mert nem tudott a
lábán állni. A zsidók köréje csoportosultak és mindnyájan
elhúzódtak egy kissé Dávidtól és Józseftől. A <span class=
"pagenum"><a name="Page_120" id="Page_120">-120-</a></span>
délelőtt tanukihallgatásra volt szánva. Elsőnek egy ijedt kis
cselédet hallgattak ki, aki azt vallotta, hogy Zakariás a
megérkezése után azt mondta Mihály nak, hogy valakinek meg kell
halnia. Zakariás melankólikusan ingatta a fejét:</p>
<p>– Még egy-két napom van rá, hogy ismételjem: <i>nekem</i> kell
meghalnom.</p>
<p>Azután egy reszkető fejű, folyós szemű öreg ember lépett a
biróság elé aki azt vallotta, hogy ő korán délután látta, amint egy
zsidó a kis Meylinger Jánost csalogatta.</p>
<p>– Melyik volt az? – kérdezte a városbiró. Nézze meg ezeket a
zsidókat, – megismeri-e közöttük azt, aki a szegény áldozatot
csalogatta?</p>
<p>Az öreg ember reszkető fejjel fordult a zsidók felé és vörös
szegélyü, vizes szeme zavarodottan siklott egyikről a másikra.</p>
<p>– No, melyik volt az? – kérdezte a városbiró.</p>
<p>Az öreg ember zavartan mozgatta fogatlan ajkát, mintha rágna
valamit.</p>
<p>– Hát megismeri, vagy nem ismeri meg? – kiáltott rá a
városbiró.</p>
<p>Az öreg ember ekkor kinyujtotta jobbkeze bütykös mutatóujját és
rámutatott Dávidra, aki hozzá legközelebb állott, kissé eltávolodva
a többi zsidóktól.</p>
<p>– Az volt az? – kérdezte a városbiró. Nézze meg jól. Vigyázzon
arra, amit mond. Hát az volt?</p>
<p>– Az volt.</p>
<p>Dávid bosszusan vállat vont.</p>
<p>– Nagytekintetü biróság, – mondta, – én tiz tanuval tudom
bizonyitani, hogy pénteken egész délután ki nem mozdultam
otthonról. <span class="pagenum"><a name="Page_121" id=
"Page_121">-121-</a></span></p>
<p>– Milyen tanukkal? – kérdezte Gregorovius mester.</p>
<p>– Például Vidra Gergellyel, a lovászommal.</p>
<p>– Igen. Ezeknek a tanuknak az értékéröl majd szó lesz még, –
mondotta Gregorovius mester.</p>
<p>A városbiró keményen lelkére kiabált az öreg embernek, hogy
gondolja meg, pontosan emlékszik-e rá, hogy ez volt az a zsidó. Az
öreg ember a szigoru hangtól nagyon megijedt és egyre buzgóbban
mondta, hogy bizonyosan ez volt. Ezt a tanut erre elbocsájtottak,
és a következő tanu – Mihálynak egy legénye – azt vallotta, hogy
délután négy óra tájban egy zsidó, akit Izsákban meg is jelölt,
gyanus külsejű zsákot hozott a Mihály házába és rohant le vele a
pincébe. Izsák, akit előszólitottak, erre azt mondta, hogy az, amit
ő vitt, nem zsák volt, hanem olajos tömlő, és ő azért sietett le
vele a pincébe, mert közeledőben volt a szombat előestéje, amikor a
zsidóknak nem szabad többé dolgozniok. A városbiró megkérdezte a
tanut, olyan külseje volt-e annak a zsáknak vagy tömlőnek, mintha
csakugyan olaj lett volna benne. A tanu azt felelte, hogy nem volt
olyan külseje. Erre Mihály előlépett és azt mondta, hogy a tömlő
alighanem még mindig ott lesz a pincében, mert aznap már nem
használhatták fel – beállván a szombat – vasárnap pedig a zsidók
már börtönbe kerültek. Erre Gregorovius mester állott fel és
kijelentette, hogy ő maga kutatta át igen alaposan a pincét, de ott
olajos tömlőnek semmi nyomát nem találta. A tanú – fiatal legény –
erre egyszerre elsápadt, mert eszébe jutott, hogy a szomszédok a
pincéből minden könnyen elmozditható holmit elvittek, még mielőtt a
bazini várnagy a pincét lepecsételte <span class="pagenum"><a name=
"Page_122" id="Page_122">-122-</a></span> volna. Azon habozott,
szóljon-e, amikor a városbiró azt kérdezte tőle, nem látta-e, hogy
abban a zsákban, vagy tömlőben vajjon mozog-e valami. Erre
megnyugtatta a lelkiismeretét azzal, hogy teljes határozottsággal
azt mondta, hogy a zsákban vagy tömlőben nem mozgott semmi.</p>
<p>Ezután különböző tanuk jelentek meg, akik mind azt vallották,
hogy szombaton hajnaltájban mindenféle, gyanús, zsidókülsejű
embereket láttak a vár felé vivő országuton mozogni. Hogy a
jelenlevő zsidók közül melyek voltak a lopózkodók, azt nem tudták
megmondani. A kutyák nagyon ugattak; a hold épen lemenőben volt; ők
csak épen álmosan kinéztek az ablakon, hiszen nem gondolhatták,
hogy a lopózkodó zsidók ilyen rettentő dolgot követtek el. Ezután
még egy-két tanu jött, aki azt vallotta, hogy éjszaka valami
sikoltást hallott a zsinagóga felől, végűl Gregorovius mester
félelmes külsejű késeket mutatott be a biróságnak. A kések egy
részéről Mihály azt vallotta, hogy nála szokták vele a szappant
vágni, a többi késről Eleazár nem tagadhatta, hogy azok az ő
metszőkései.</p>
<p>A városbiró ekkor azt a felszólitást intézte a zsidókhoz,
szálljanak végre magukba és könnyitsenek töredelmes vallomással a
lelkükön és a helyzetükön. A zsidók fáradtan hallgattak egy
másodpercig, aztán Mihály előlépett.</p>
<p>– Az állittatik, – mondta, – hogy a szerencsétlen meggyilkoltat
délután négy óra tájban valami tömlőben vagy zsákban behozták az én
pincémbe. Kérem a negytekintetű biróságot, hallgassa ki a kis
Kárász gyereket, aki alkonyattájban még beszélt a kis Meylinger
fiúval a vár felé vezető uton, és aki <span class=
"pagenum"><a name="Page_123" id="Page_123">-123-</a></span> el
fogja mondani, hogy a kis Meylinger fiú arról panaszkodott, hogy
valami öreg asszony kicsalt tőle két ezüst huszast.</p>
<p>– Figyelmet érdemel, nagytekintetű biróság, – szólt erre
Gregorovius mester, – hogy az egyetlen mentőtanu, akire a zsidók
hivatkoznak, egy tiz éves gyerek. Mindnyájan nagyon jól tudjuk,
milyen könnyű gyerekeket irányitani és kitanitani, és mit ér
gyerekek vallomása. Jó okaim vannak rá, hogy azt ajánljam, hogy
erről és minden egyébről döntsön a biróság a zsidók jelenléte
nélkűl.</p>
<p>A városbiró erre megparancsolta, hogy a zsidókat vigyek vissza a
börtönbe Mihály azonban nem mozdult. Rángatódzó, fehér ajakkal
keresett szavakat. Azután még egy lépést tett előre, ugy, hogy
egészen a biróság asztalánál állott, és remegő hangon
megszólalt:</p>
<p>– Nagytekintetű urak, – mondta, – még egyszer hadd helyezzem
lábuk elé azt a könyörgést, ne higyjék el könnyű lélekkel azt a
vádat, amely ellenünk emeltetett. Ismernek bennüket régóta;
egyikünket-másikunkat gyerekkora óta. Vannak közöttünk, akiknek itt
élt és itt halt meg az apja, a nagyapja és a dédapja is. A törvényt
tiszteltük; senkit nem bántottunk; dolgoztunk, ahogy tudtunk…</p>
<p>– Csaltunk, ahogy tudtunk, – szólt közbe Gregorovius mester.</p>
<p>Mihály dühtől fehérre vált arccal fordult feléje, aztán lihegve
gyürte le a haragját.</p>
<p>– Akármivel vádolnak bennünket, zsidókat, – mondta, – azzal nem
szokás bennünket vádolni, hogy ostobák volnánk. Hogyan lehet tehát
feltételezni rólunk, hogy ha elkövettünk volna egy ilyen borzasztó
<span class="pagenum"><a name="Page_124" id=
"Page_124">-124-</a></span> gyilkosságot, akkor a holttestet nem
igyekszünk eltüntetni, eltemetni, elégetni, hanem odatesszük az
országut mellé, hogy az első járó-kelő megtalálja.</p>
<p>– Mert a sátán bujtogat benneteket, – kiáltott Gregorovius.
Nagyon jól tudjuk, hogy a gonosz lélek tulajdonságai között első
helyen van a kérkedő és kevély kihivás. Nemcsak meg akarja
gyalázni, hanem meg is akarja alázni a hivő lelkeket. Láttuk, hogy
Bacharachban is tüskebokrok közé rejtették a szerencsétlen
áldozatot. Épen erről van szó: van-e elég akaratunk, erőnk,
bátorságunk és hitünk, hogy a gonosznak erre a kihivására
keresztényi, erős lélekkel megfeleljünk?</p>
<p>A városbiró ujra felszólitotta a zsidókat, hogy menjenek vissza
a börtönbe. A biróság most mindent fontolóra fog venni és
igazságosan fog dönteni. Mihály egy halk sóhajtással elindult.
Ekkor azonban Dávid lépett a biróság asztala elé.</p>
<p>– Én, – mondta halk, fanyar gőggel, amely inkább szólt a
zsidóknak, mint a biróság tagjainak, – én meg akarok
keresztelkedni. A biróság sziveskedjék értesiteni a győri püspök ő
kegyelmességét: én alázattal kéretem, hogy igérete szerint
kereszteljen meg.</p>
<p>A biróság tagjai megint idegesen kezdtek mozgolódni. A városbiró
zavarodottan pillantott Tamás gróf felé, Gregorovius mester azonban
gyorsan azt ajánlotta, hogy erről a kérelemről is a zsidók
távollétében döntsenek. A városbiró igy a zsidóknak most már teljes
határozottsággal megparancsolta, hogy minden további halogatás
nélkül menjenek vissza a börtönbe. A darabontok körülvették őket,
és <span class="pagenum"><a name="Page_125" id=
"Page_125">-125-</a></span> a zsidók lehajtott fejjel, lassan
indultak kifelé. Dávid Józseffel együtt a többiektől különváltan
ment a darabontok között.</p>
<p>Amikor a zsidók kimentek, a teremben élénk és hangos vita indult
meg. A vitát Gregorovius mester irányitotta; és lassanként
beleszólt a biróság minden tagja. A gondolkodásuk nagyjában
egyforma volt. A fallal körülkeritett város fiai voltak mind; és
mint az apáik, ők is a szük város valamelyik szoros céhében élték
le az életüket. A lelkük céh-lélek volt, amelynek megvolt a nyugodt
felelete a földi és a földöntúli élet minden kérdésére. Ennek a
léleknek a polgári nyugalma, egyensulyozottsága és megbizhatósága
annál ingerültebb gyűlölettel fordult a nyugtalan, a hánykódó
lelkű, a mindig utrakészülődőnek látszó zsidók ellen, minél
nehezebbé lett az élet és minél jobban csökkent az a
biztosságérzés, amelyet a céh a tagjai testi és lelki
szükségleteinek adott. A zsidók szokásai, imái, ünnepei irritálták
őket; a zsidók egész léte, amely állandóan kivüle maradt azoknak a
pontosan megszabott formáknak, amelyekben a falak közé szoritott
város leélte a maga életét, nyugtalanitotta őket; a zsidók versenye
pedig, amely azonnal lázas munkába fogott és rögtön veszedelmessé
lett, mihelyt a legkisebb lehetőséghez jutott, felbőszitette őket.
Nem tudták elismerni a szombatot ünneplő, zsinagógába járó,
Krisztustagadó zsidónak semmiféle jogát arra, hogy versenyével
megnehezitse az ő életüket; őszintén és mélyen meg voltak róla
győzödve, hogy Istennek tetsző és embernek hasznos cselekedet, ha a
zsidókat kiűzik a városaikból, és ahol a királyok vagy a grófok
engedelmet adtak rá, ott hamarosan ki is űzték őket. Amikor
összeültek a bazini <span class="pagenum"><a name="Page_126" id=
"Page_126">-126-</a></span> zsidók felett biráskodni, meg volt
bennük az a meggyőződés, hogy a zsidók minden esetre bűnösek, ha
nem ebben a bűnben, akkor száz másban, mindenekelőtt a megfeszitett
Krisztus konok tagadásában, de azután valószinüleg a szentelt ostya
megyalázásában, a szentek ócsárlásában és sok egyéb bűnben. A
tudományt és a tudomány embereit áhitatosan tisztelték, és
Gregorovius mester rendkivüli tudománya, latin és héber idézetei, a
szent könyvekben való járatossága, előttük diadalmasan megvivott
hitvitája, mélységesen hatott rájuk és tudós könyvekből szedett
bizonyitékaival együtt csaknem teljesen meggyőzte őket arról, hogy
a zsidók ezt a bünt is elkövették. De az is hatott rájuk, amit
Zakariás és Mihály elmondott; a Dávid bejelentése pedig – hogy meg
akar keresztelkedni – egészen megzavarta őket; a tanuk vallomásai
sem voltak egészen meggyőzőek számukra; és igy nem tudtak könnyen
megegyezni abban, hogy hogyan kelljen már most a pert
folytatni.</p>
<p>Az első kérdés az volt, teljesiteni kell-e a Dávid kérését és
értesiteni kell-e a győri püspököt. Igaz, hogy Dávid nem tudta
tegnap habozás nélkül utána mondani Gregorovius mesternek az
apostoli hitvallás szavait, de viszont meg kell gondolni, hogy még
nincs is előkészitve a megkeresztelkedésre. És igaz lehet, hogy a
rabbinusok gonosz tanácsokat adnak a keresztség után törekvő
zsidóknak, – de hátha ebben az esetben a megkeresztelkedés vágya és
akarata őszinte? És nagyon felelősséges dolog az, hogy amikor olyan
szokatlan és rendkivűli dolog történik, hogy egy zsidó meg akar
keresztelkedni, hogy akkor ezt az óhajtását ne közöljék rögtön
azzal a püspökkel, <span class="pagenum"><a name="Page_127" id=
"Page_127">-127-</a></span> aki már meg is igérte neki, hogy meg
fogja keresztelni. Gregorovius mester élénk részt vett a vitában és
végül igy szólt:</p>
<p>– Vannak, akik azt mondják: nem kell értesiteni a győri püspök
urat. Vannak, akik azt mondják: értesiteni kell. Magam is azon a
nézeten vagyok, hogy értesiteni kell. Igaza van a főtisztelendő
urnak: nem szabad utjába állani annak, ha egy zsidó óhajtja a szent
keresztséget. A kérdés az: <i>mikor</i> kell értesiteni a győri
püspök urat? Nyilvánvaló, hogy illetlen és botrányos dolog lenne,
ha a szent keresztség arra szolgálna, hogy egy épen folyamatban
levő rettentő bünperben az igazság elhomályosittassék. Hiszen az
igaz hit ellenségei azt mondhatnák, hogy ez a Dávid csak a jogos
büntetés elől menekűlt a kereszténység védelme alá, és ez kárára
lenne magának az egyháznak is. Ellenben: ha az itélet úgy szólna,
hogy ártatlan volt, milyen haszon és milyen dicsőség lenne akkor a
megtérése. De viszont ha bűnösnek itéltetnék, azért akkor még
mindig kivánkozhatik a keresztség után. Megkeresztelkedhetik. És
akkor azután igazságosan el lehet dönteni, hogy a megtérésére való
tekintettel hogyan kell enyhiteni a büntetését. Előbb tehát le kell
tárgyalni a pert, <i>azután</i> értesiteni kell a győri püspök
urat.</p>
<p>A biróság tagjait a Gregorovius mester szavai teljesen
meggyőzték, és a Gregorovius mester álláspontját mindenki
elfogadta. De azután megint heves vita indult meg. Arról a
kérdésről kellett dönteni: bizonyitottnak tekinthető-e a zsidók
bünössége és térjen-e át a biróság az itélethozatalra, vagy pedig
szükség van-e még további tárgyalásra és az itélethozatalt egyelőre
el kell-e halasztani. Voltak, akik <span class="pagenum"><a name=
"Page_128" id="Page_128">-128-</a></span> ugy vélekedtek, hogy a
zsidók bünössége a tanuvallomásokból, a büncselekmény
körülményeiböl és különösen a tudomány által szolgáltatott
adatokból olyan világosan kiderült, hogy nincs más hátra, mint
itéletet mondani róluk. Ezzel a vélekedéssel többen szembeszálltak;
különös nyomatékkal esett latba a bazini plébános szava, aki teljes
határozottsággal kimondotta, hogy az eddigi adatok alapján ő nem
hajlandó a zsidók felett itéletet mondani. Erre Pongrác András is
felemelte a fejét és hangosan igy szólt:</p>
<p>– A zsidók bünösségét nem látom eléggé bizonyitottnak, folytatni
kell a tárgyalást.</p>
<p>Ebbe igy mindenki belenyugodott és Pongrác András feltette a
következő kérdést:</p>
<p>– Mi módon vezessük tovább a pert és hogyan folytassuk a
tárgyalást?</p>
<p>A bazini plébános azt inditványozta, hogy a biróság igyekezzék
jobban kideriteni a büncselekmény körülményeit, hallgasson ki ujabb
tanukat és hallgassa ki azokat a tanukat is, akikre a zsidók
hivatkoznak. Gregorovius mester, aki hosszabb idő óta hallgatott,
most lassan megszólalt:</p>
<p>– A főtisztelendő ur azt kivánja, hallgassunk ki tanukat. De
kérdezem: hol állunk meg, ha egyszer elkezdtünk tanukat válogatás
nélkül kihallgatni? Péter-Pálkor is itt ülhetünk még és
hallgathatjuk tanulatlan emberek zagyva fecsegését. De nagyon jól
tudjuk azt is, hogy a tanukihallgatások csak arra jók, hogy
elhomályositsák az igazságot. Miért keresgéljünk tehát értelmetlen
és tudatlan tanukat? Miért engedjük húzni és halasztani ezt a pert
és miért engedjük, hogy veszedelembe jusson az igazság?
<span class="pagenum"><a name="Page_129" id=
"Page_129">-129-</a></span> Én magam is azt mondom: itéletet még
nem lehet mondani, mert a zsidók még nem vallottak. De kérdezem: ha
százezer tanut hallgatunk is ki, fognak e a zsidók vallani? Soha.
Miért futkossunk tehát korlátolt értelmű tanuk után, amikor a
zsidók itt vannak kéznél. Itéletet még nem lehet hozni, de igenis
lehet és kell tanuk keresgélése helyett a zsidókat, amint szokásos
és jogos, további vallatóra fogni, s velük szemben a szigorú
vallatást alkalmazni.</p>
<p>A biróság tagjai közül néhányan helyeseltek. A bazini plébános
nyugtalanul mozgolódott a helyén. Csendesen elhizó, békességes,
szelid ember volt és Gregorovius mester inditványa nagyon
megrettentette, bár az első perctől fogva érezte, hogy előbb-utóbb
rákerűl a sor.</p>
<p>– Alaposan meg kell fontolnunk, – mondta nyugtalanul, – hogy mi
a leghelyesebb eljárás.</p>
<p>– A leghelyesebb eljárás: gyorsan határozni, – szólt Gregorovius
mester.</p>
<p>– Vannak egyházi tekintélyek, akik azt tartják, hogy a zsidókat
nem szabad a vérvétel vádjával illetni.</p>
<p>– Milyen egyházi tekintélyek? – kérdezte Gregorovius mester
hevesen.</p>
<p>– Például az Ince pápa és a Gergely pápa bullája.</p>
<p>Gregorovius mester kis szeme győzelmesen villant fel.</p>
<p>– Jó, hogy a furfangos öreg zsidó után a tisztelendő ur
megemliti ezt. Mert főtisztelendő ur hihetőleg tudta, hogy ezek a
bullák először is nem hitelesek, másodszor pedig bennük csak az
foglaltatik, hogy a zsidókat nem szabad <i>igazságtalanul</i>
üldözni. <span class="pagenum"><a name="Page_130" id=
"Page_130">-130-</a></span> Hát kérdezem én, igazságtalanúl
üldözzük-e mi a zsidókat, amikor egy rettenetes bünért felelősségre
vonjuk őket?</p>
<p>– Nem! nem! – kiáltott a biróság néhány tagja. Kinpadra
velük.</p>
<p>Tamás gróf, aki eddig karosszékében hátradőlve, szótlanúl
hallgatta a vitát, most felkelt, lassan az asztal elé ment és a
plébánossal szembe fordulva megállott. A bazini plébánosnak nagyon
kinos volt ez a néma elébeállás, de összeszedte minden erejét és
igy szólt:</p>
<p>– Egyházi és világi tekintélyek egyaránt azon a véleményen
vannak, hogy a kinzó vallatást akkor kell elrendelni, ha a bűnösség
egészen bizonyitottnak látszik és ha feltételezhető, hogy a vádlott
csak megátalkodott makacsságból vonakodik a bünét bevallani.</p>
<p>– De hát nem épen igy van-e a zsidók esetében? Vannak-e
megátalkodottabb és makacsabb bűnösök a zsidóknál? – kérdezte
Gregorovius mester.</p>
<p>A bazini plébános szólni akart. Gregorovius mester felállott és
ünnepi komolysággal folytatta:</p>
<p>– Látom, nagytekintetű biróság, hogy még mindig vannak olyanok,
akik eltakarják a szemüket, hogy ne lássanak és befogják a fülüket,
hogy ne halljanak. Elérkezettnek látom tehát az időt arra, hogy
nagyságos uram, Tamás gróf ur engedelmével döntő fontosságú közlést
tegyek. – Két tanúra hivatkoztak itt előttünk a zsidók. Az egyik
egy tiz éves gyerek volt. Már most: nem érdemes sok szót
vesztegetni arra, hogy egy gyereket könnyű szerrel, nehány
botütéssel, vagy némi édességgel rá tudok venni arra, hogy azt
vallja, amit akarok. A <span class="pagenum"><a name="Page_131" id=
"Page_131">-131-</a></span> másik tanú volt Vidra Gergely. Ki ez a
Vidra Gergely? Ez a Vidra Gergely a Dávid zsidó szolgálatában
állott és ezt a Vidra Gergelyt maga Tamás gróf ur kapta rajta,
amint másodmagával idelopózkodott a börtönhöz, hogy segitségükre
legyen a nagy bűnükért bajba jutott zsidóknak. Ezt a Vidra Gergelyt
annyira elvakitotta a zsidó pénz és annyira megrontotta a zsidó
szellem, hogy semmi bűnbánatot nem mutatott őszinte vallomást nem
tett és még azt sem akarta megfogadni, hogy vétkes
segitőkisérleteit ezentúl abba fogja hagyni. Társa, Lindwurm
Tóbiás, Mihály zsidó legénye azonban a komoly megintésre magába
szállott és a következőket vallotta: <i>először:</i> a zsidók azt
igérték neki, hogy ha segitségükre lesz, műhelyt vásárolnak neki és
azonkivül fizetnek neki ötven magyar forintot; <i>másodszor:</i> a
zsidók arra kérték, keressen más legényeket is, akik segitenének
nekik, ha ők jól megfizetnék a segitséget; <i>harmadszor:</i> a
zsidók arra kérték őt, hogy vagy ő, vagy valamelyik segitőtársa
csempésszen be ráspolyokat a börtönbe, hogy a zsidók az ablakrács
elreszelése után megszökhessenek; <i>negyedszer:</i> a zsidók arra
kérték őt, hogy ha ezt elvégezte, haladéktalanúl induljon Bécsbe,
menjen el a bécsi zsidók előljárójához és kérjen tőle segitséget a
bajbajutott bazini zsidók számára. Ezt vallotta a tettenért, de
bűnbánó Lindwurm Tóbiás magának Tamás gróf őnagyságának.</p>
<p>A birói asztal körül ülő polgárok megdöbbenve csóválták a
fejüket és végűl óvatosan kérdő pillantásokkal fordultak Tamás
grófhoz. Tamás gróf egy intéssel megerősitette Gregorovius mester
közléseit. <span class="pagenum"><a name="Page_132" id=
"Page_132">-132-</a></span></p>
<p>– Ezek után pedig, – szólt Gregorovius mester, – én nekem csak
néhány kérdésem van. Kérdezem: hova vezetnének már most a
tanukihallgatások? Kérdezem: miért akartak a zsidók megszökni a
börtönből, ha ártatlanoknak érezték magukat? Kérdezem: miért kértek
a zsidók segitséget a bécsi zsidoktól, ha nem bűnösek? A feleletet
adja meg ezekre a kérdésekre a biróság lelkiismerete.</p>
<p>Csend volt. A biróság tagjai elkomolyodva néztek maguk elé.
Érezték azt a nagy felelősséget, amely a szive megkeményitésére
kötelezi a birót. A bazini plébánosnak hevesen dobogott a szive az
izgalomtól, de összeszedte magát és megszólalt:</p>
<p>– Nekünk keresztényi irgalmat és szeretetet kell gyakorolnunk a
legkonokabb bünösökkel szemben is és…</p>
<p>Gregorovius mester hevesen dobbantott a lábával.</p>
<p>– Én azonban, – kiáltotta felindultan, – irgalmat kérek a
meggyilkolt szegény áldozat számára. Én szeretet kérek nem a
kereszténység ellenségei, hanem a kereszténység számára. És bizony
mondom, nem az ellenségei döntik bajba, viszik veszedelembe,
ragadják hitszakadásba a kereszténységet, hanem a lanyha
keresztények, akik, Szent Pállal szólva, nem akarják megharcolni a
hitnek szép harcát, akiknél, Szent Pállal szólva, megvan a
kegyességnek látszata, de akik megtagadják annak erejét.</p>
<p>A bazini plébánosnak kiütött a homlokán a veriték. Ott állott
vele szemben Tamás gróf, és ő tudta, hogy Tamás gróf lanyha
lelkipásztornak tartja őt, akinek a hanyagsága és gyengesége tette,
hogy a luteránus pestis már-már elharapózott a nyájában.
Végigsimitotta verejtékező homlokát és bizonytalan <span class=
"pagenum"><a name="Page_133" id="Page_133">-133-</a></span>
tekintettel odafordult Tamás gróf felé. Amikor a Tamás gróf sötét
pillantásu szemébe belenézett, mégegyszer összeszedte magát.</p>
<p>– A kinvallatás, – mondta, – nagy megpróbáltatás a nyomorúlt
emberi testnek. A bünös és az ártatlan egyformán szabadulni akar
tőle.</p>
<p>– Ugy értsük ezt főtisztelendő ur, – kérdezte Gregorovius mester
élesen, – hogy Isten megengedhetné, hogy ártatlanokat itéljünk
el?</p>
<p>A bazini plébános lesütötte a szemét és nem felelt. Gregorovius
mester várt egy ideig. Azután ég felé forditotta a szemét.</p>
<p>– Ha ártatlanok, – mondta ünnepiesen, – Isten erőt fog nekik
adni, hogy elviseljék.</p>
<p>Senki sem szólt. Pongrác András megkérdezte, van-e valakinek
ellenvetése. Senkinek nem volt ellenvetése, és Pongrác András a
biróság egyértelemmel hozott határozataként kimondotta, hogy a
zsidókat az igazság kideritése végett kinzó vallatás alá fogják
venni.</p>
<hr class="tb" />
<p>A porkoláb kinyitotta a pántos ajtót és bekiáltott, hogy Dávid
jöjjön a biróság elé. Ő egyedűl. Dávid meglepetve állott fel a
földről, ahol Eszter mellett ült és habozó reménységgel és ideges
nyugtalansággal indult kifelé. Mi történt? Mégis értesitenék a
püspököt? Vagy a püspök üzent volna? Vagy ő maga jött volna el
végre? Amikor a biróság elé lépett, rögtön látta, hogy a
nyugtalanságának volt igaza és nem a reménységének. A Tamás gróf
széke üres volt; és hiányzott a bazini plébános is, aki mikor
délben hazament, betegnek érezte magát és ágyba feküdt. A biróság
tagjai egyébként teljes számmal itt <span class="pagenum"><a name=
"Page_134" id="Page_134">-134-</a></span> voltak. Dávid végignézett
rajtuk és úgy érezte, hogy kőarcok merednek rá. A szive fájdalmas
nagyot dobbant és az arca lassan elfehéredett.</p>
<p>– Utóljára szólitalak fel Dávid zsidó, – szólt Pongrác András, –
hogy töredelmes vallomással enyhitsd a bűnöd sulyát.</p>
<p>Dávid még egyszer körülnézett a birái között. Kőarcok.</p>
<p>– Én pedig ujra felszólitalak benneteket, – mondta szédűlve a
gondolatai száguldásától, – értesitsétek a győri püspököt, hogy meg
akarok keresztelkedni.</p>
<p>A kőarcok megmozdultak. Ezt még mindig nem tudták nyugodtan
hallgatni.</p>
<p>– A megtérésed szándékának őszinteségét mutasd meg azzal, –
szólt hirtelen Gregorovius mester, – hogy töredelmes vallomást
teszel.</p>
<p>– Értesitsétek a győri püspököt, hogy meg akarok
keresztelkedni.</p>
<p>– A vallató szobába vele, – kiáltotta Gregorovius mester.</p>
<p>– Hogy merészlitek? – csattant fel Dávid. A fejeteket ütteti le
a győri püspök. Üzenjetek a győri püspöknek, hogy meg akarok
keresztelkedni.</p>
<p>– Darabontok! – kiáltotta Gregorovius mester.</p>
<p>A darabontok körülvették Dávidot. Dávid kitépte az egyiknek a
kezéből az alabárdot, egy másikat fejbe ütött vele, de a darabontok
azután leteperték, megkötözték és vitték le a vallató szobába.
Gregorovius mester a biróság néhány tagjával utána ment. A vallató
szobában ott volt már a selmecbányai hóhér két legénnyel, akik
vállalkoztak rá, hogy segiteni fognak neki. Átvették Dávidot és
rákötözték <span class="pagenum"><a name="Page_135" id=
"Page_135">-135-</a></span> egy alacsony padra. Gregorovius mester
megintette Dávidot, hogy valljon. Dávid, aki még mindig nem adta
meg magát, hanem tajtékozva vergődött a kötelek között, amelyekkel
lekötötték, felelet helyett az arcába köpött. Gregorovius mester
intett a selmecbányai hóhérnak, hogy fogjon munkához, egy
nagyszombati esküdt azonban megindultságtól remegő hangon ismét a
lelkére beszélt Dávidnak, adja fel ezt a megátalkodott makacsságot,
ne kényszeritse őket arra, hogy az igazság kideritése végett szivük
ellenére kemény eszközöket alkalmazzanak.</p>
<p>– Te ájtatos barom, – mondta Dávid fuldokolva. Én ártatlan
vagyok.</p>
<p>A nagyszombati esküdt szomoruan lépett hátra néhányat, és a
selmecbányai hóhér munkához látott. Dávidot hátrakötözött kezénél
fogva felhuzták egy csigára; a két lába is össze volt kötözve, és a
két lábát egy másik csigán át lefelé huzták. Egy modori esküdt
megintette Dávidot, hogy valljon.</p>
<p>– A győri püspök, majd eljön… és majd kiszabadit, – mondotta
Dávid hörögve, – akkor szijjat hasitok a hátatokból… piszkos
bugrisok.</p>
<p>Gregorovius mester megmozdult.</p>
<p>– Valld be! – mondta.</p>
<p>– Neked pedig… kopasz vén szamár, – lihegte Dávid, – lehuzom a
fejedtől a bokádig… az egész tetves bőrödet.</p>
<p>A biróság tagjai nyugtalanul mozgolódtak. Gregorovius mester
intett, és a selmecbányai hóhér csendesen csavart egyet a csigákon.
Dávid halkan nyögött. A selmecbányai hóhér tovább dolgozott. Dávid
ajkán ekkor a dühnek és a fájdalomnak egy hosszu, kinban vonagló,
rettenetes dühü orditása <span class="pagenum"><a name="Page_136"
id="Page_136">-136-</a></span> tört ki. Az irtózatos orditás áttört
a falak vastag kőkockáin; kijutott az utcára, és az utcán ijedten
álltak meg, akik hallották; átfuródott a pincéig; a pincében
elsápadtak tőle a feszült aggodalomban várakozó zsidók, Eszter
pedig levetette magát a földre és őrjöngve szoritotta a kezét a
fülére, hogy ne hallja.</p>
<p>Dávid elájult. A selmecbányai hóhér gondosan és hozzáértően
locsolta vizzel, amig magához tért. Ekkor ujra felszólitották, hogy
adja fel megátalkodott makacsságát és vallja be a bünét. Dávid most
nem káromkodott és nem szitkozódott többé. Zavarodott sötét
tekintettel nézett körül, mintha keresett volna valamit, aztán
komoran megrázta a fejét.</p>
<p>– Ártatlan vagyok, – mondta.</p>
<p>A selmecbányai hóhér erre a hüvelykszoritót vette elő, és most
ropogott a csont, szakadt a hus és kibuggyant a vér. Dávid lihegve
vergődött a kötelek között, amelyekkel lekötötték; azután ujra
kitört az ajkán a fájdalomnak kinban vonagló, lázadó, hosszu
üvöltése és elájult. Mikor magához tért, a nagyszombati esküdt
könnyes szemmel könyörgött neki, adja fel végre ezt az átkos
makacsságot és tegyen vallomást. Dávid zavaros, sötét szemmel
nézett rá és nem felelt. Igy a selmecbányai hóhérnak ujra munkához
kellett látnia. A délután haladt előre, kint bágyadtan sütött már a
nap; és érezni lehetett, hogy nemsokára jön az alkonyat. Dávidot
megint egy ájulásból locsolták fel, és a selmecbányai hóhér ugy
vélte, hogy ma már hiábavaló dolog vele foglalkozni, mert vagy
mindjárt elájul, vagy bele talál halni. Gregorovius mester vörösre
pirult arccal vizsgálta az eszméletre térő Dávidot, aztán föléje
hajolt. A Dávid szemén, a bus megvetésen és a kinzott gőgön, amely
<span class="pagenum"><a name="Page_137" id=
"Page_137">-137-</a></span> az ajka körül volt, látta, hogy most
sem vall. Odafordult a biróság tagjaihoz, akik zavartan álldogáltak
körülötte:</p>
<p>– A sátán ad neki ilyen erőt, – de mi majd legyőzzük a sátánt
is.</p>
<p>Megparancsolta, hogy vigyék vissza Dávidot a börtönbe és hozzák
ki helyette Jakabot. A darabontok talpra állitották Dávidot. Dávid
megpróbált járni, de nem tudott. A darabontok erre elvitték a
börtön ajtajáig. A pántos ajtó kinyilott. A zsidók mind ott álltak
mögötte és sápadt arccal és égő szemmel várták, mit hoz az ajtó
megnyilása. A darabontok megpróbálták Dávidot talpraállitani. Dávid
összeesett volna, de ekkor már mellette volt József, aki támogatta,
és egy felzokogással térdrehullott előtte és a térdét átkarolta
Eszter. Mihály odalépett, hogy segitsen, de Dávid egy mozdulattal
elháritotta. Beesett, vérvizes szemmel lassan körülnézett; könnyes
szemek néztek vissza rá. Felemelte Esztert és Eszterre és Józsefre
támaszkodva lassan elindult. Végigment mindakét pincenyiláson, a
legszélső zugig, amelybe elvonultak volt. József le akarta
fektetni, ő azonban megállott arccal a falnak, mintha még tovább
akart volna menni. A szája mellett a kinnak és a gőgnek két mély
vonása húzódott lefelé, szenvedő szemét félig lehunyta, de két
véres kezét hirtelen felemelte, mintha a kőkockákkal akarna harcra
kelni, és a száján egy lángoló kiáltás tört ki:</p>
<p>– Halljad Izráel, az Örökkévaló, a mi Istenünk: egy.</p>
<p>A kiáltás felvillant a boltivekre és betöltötte izzó
harsanásával az egész pincét. A zsidók megremegtek tőle és azután
keserves sirásra fakadtak. Dávid <span class="pagenum"><a name=
"Page_138" id="Page_138">-138-</a></span> leroskadt a földre.
Eszter zokogva térdelt melléje és dideregve kereste a sebeit, hogy
bekötözze őket.</p>
<hr class="tb" />
<p>Jakabot felvitték a biróság elé. Hosszu, sovány teste
meggörnyedten reszketett a félemtől.</p>
<p>– Te vagy az a hirhedt, lelketlen uzsorás, – szólitotta meg
Gregorovius mester.</p>
<p>– Szegény ember vagyok, – felelte Jakab vacogó foggal.</p>
<p>– Tönkreteszed a tudatlan, jámbor népet a gaz uzsoráskodással.
Petneházyék egy jobbágya már tizenkét forintot és egy tehenet
fizetett neked <i>egy</i> forintért, amit kölcsönadtál neki.</p>
<p>– Nagy uraim, – mondta Jakab reszketve, – én nekem nincs pénzem.
Zaleszky uram megmondhatja, hogy tőle kapom azt a pénzt, amit
kölcsönbe kiadok, és neki szolgáltatom be a kamatok háromnegyed
részét.</p>
<p>Könyörögve fordult a biróságnak egyik bazini tagja – Zaleszky
Szaniszló – felé. A hosszu, ősz szakállát méltósággal hordó
Zaleszky elvörösödött és haragosan kiáltott rá Jakabra:</p>
<p>– De én csak azt engedtem meg neked, szemtelen zsidó, hogy
törvényes kamatot számits.</p>
<p>– Hiszen csak azt számitottam. Akárki kiszámithatja.</p>
<p>Pongrác András ránézett Gregorovius mesterre és egy csendes
pillantással jelezte neki, hogy ennél a tárgynál nem lesz helyes
tovább időzni.</p>
<p>– Bűnbe viszitek ti a legjámborabb keresztényt, – mondta
Gregorovius mester.</p>
<p>Azután felemelte a hangját.</p>
<p>– Mondd el most nekünk, Jakab zsidó, teljes <span class=
"pagenum"><a name="Page_139" id="Page_139">-139-</a></span>
őszinteséggel, mit tudsz arról a rettentő bünről, amelyet a bazini
zsidók elkövettek.</p>
<p>– Magiszter uram, – szólt Jakab reszketve, – hiszen én nem is
voltam itthon pénteken. A péntek este Szereden ért, csak szombaton
reggel jöttem haza.</p>
<p>– Épp azért kérdezünk téged. Te a kegyetlen gyilkosságban nem
vehettél részt. Teneked nincs annyi okod a konok tagadásra; és
különösen akkor, ha töredelmes vallomást teszel, kegyelmesebb
megitélésre is számithatsz. – Mondd el: miért és hogyan ölték meg a
bazini zsidók a kis Meylinger Jánost.</p>
<p>– Nem voltam itthon, nagy uraim.</p>
<p>– Azt mondd el, amit tudsz róla.</p>
<p>– Nem tudok semmit, – felelte Jakab reszketve.</p>
<p>– Darabontok! Le a vallatószobába vele.</p>
<p>Jakab sirva erősitette, hogy nem tud semmit, ájuldozva botorkált
előre a darabontok markai között és könyörögve fordult vissza
időről-időre a biróság tagjai felé, akik a darabontok mögött jöttek
lefelé a lépcsőn.</p>
<p>– Mondd el töredelmesen, amit tudsz, – szólt Gregorovius
mester.</p>
<p>– Nem tudok semmit, higyjék el, kegyelmes nagy urak, esküszöm az
élő Istenre, nem tudok semmit.</p>
<p>A selmecbányai hóhér átvette Jakabot. Jakab kétségbeesve sirt,
és amikor a selmecbányai hóhér munkához látott, jajveszékelve
könyörgött kiméletért és irgalomért. A selmecbányai hóhér
szorgalmasan dolgozott. Kint alkonyodni kezdett. Jakab
könyörgött.</p>
<p>– Holnapig itt fogsz lógni, – kiáltotta Gregorovius <span class=
"pagenum"><a name="Page_140" id="Page_140">-140-</a></span> mester
magánkivül, – ha nem teszel vallomást. – Vaszili! Csavarj egyet
azon a csigán.</p>
<p>Ekkor Jakab nem birta tovább. Ugy érezte, hogy az ő ártatlansága
még különb ártatlanság, mint a többieké, és hogy neki nemcsak a
többiekért, hanem a többiek miatt is kell szenvednie. A Dávid ellen
való régi gyűlöletéből még most is parázslott valami a lelkében, és
miközben a kinzás gyötrelmeit szenvedte gyenge teste, a lelkén
átsajgott annak a gondolatnak az égése, hogy ezt a szenvedést is
Dávidnak köszönheti. Ha vallomást tenne, ő megmenthetné az életét.
Hogy Dáviddal mi történik, az neki mindegy. A többiekre nézve
megnyugtatta magát azzal, hogy valami módon majd megmenekülnek ők
is. De mindezek a gondolatok csak kusza felvillanások voltak, az
egész lelkét szomjasan és epedve egy gondolat és egy vágy töltötte
el: megszabadulni ettől a kinzástól akárhogyan és akármilyen
áron.</p>
<p>A jajveszékelése elhallgatott.</p>
<p>– Akarsz töredelmes vallomást tenni? – kiáltott rá Gregorovius
mester.</p>
<p>– Akarok.</p>
<p>Levették a kötélről és lefektették egy padra. Gregorovius mester
lehivatta a biróságnak a felső teremben maradt tagjait is, hogy
időt ne veszitsenek.</p>
<p>– Mikor hallottál először a gyilkosságról?</p>
<p>Jakab fáradtan forgatta a fejét jobbra és balra. Mikor hallott
először a gyilkosságról? Itt hallott róla először a börtönben.
Belenézett azokba az arcokba, amelyek föléjehajoltak. Keseregve
forgatta a fejét ujra jobbra és balra és a biróság tagjai mögött
megpillantotta a selmecbányai hóhért. <span class=
"pagenum"><a name="Page_141" id="Page_141">-141-</a></span></p>
<p>– Kegyelmes uraim, – mondta sirva, – könyörüljenek…</p>
<p>– Mikor hallottál először a gyilkosságról? – szakitotta félbe
Gregorovius mester. – Megint lógni akarsz? – Akkor beszélj. Mikor
hallottál először a gyilkosságról?</p>
<p>– Szombaton délelőtt, – felelte Jakab.</p>
<p>– Hol? A zsinagógában?</p>
<p>– Ott.</p>
<p>– Mit mondtak a többiek? Féltek?</p>
<p>– Nagyon féltek.</p>
<p>– Akkor miért követték el a gyilkosságot?</p>
<p>Jakab remegve habozott egy kicsit.</p>
<p>– Ki követelte, hogy a gyilkosság megtörténjék? – kérdezte
Gregorovius mester.</p>
<p>– Dávid, – felelte Jakab.</p>
<p>– Ő hozta a parancsot?</p>
<p>– Honnan?</p>
<p>– Trientből.</p>
<p>– Ki csalogatta a kis Meylinger gyereket?</p>
<p>– Dávid.</p>
<p>– Kik vettek részt a kegyetlen ölésben?</p>
<p>– Csak Dávid.</p>
<p>– Menteni akarod a többieket? – Vaszili! – Kik vettek részt az
ölésben.</p>
<p>– Nem tudom, magiszter ur. Higyje el. Én nem voltam ott.</p>
<p>– Mi történt a vérrel?</p>
<p>– Nem tudom.</p>
<p>– Vaszili, láss munkához.</p>
<p>Jakab reszketve kapaszkodott a padba, amelyen feküdt.
<span class="pagenum"><a name="Page_142" id=
"Page_142">-142-</a></span></p>
<p>– A vért… elvitték.</p>
<p>– Hová?</p>
<p>– Pozsony felé… nem tudok mást… hiszen én nem voltam ott.</p>
<p>– Kicsoda?</p>
<p>– Valamelyik gyerek.</p>
<p>– Melyik? Dániel? Benjámin?</p>
<p>– Azt hiszem, Dániel.</p>
<p>– Te mit mondtál, amikor ezt a zsinagógában hallottad?</p>
<p>– Én azt mondtam, hogy én ártatlan vagyok, Dávid viselje a
következményeit annak amit elkövetett.</p>
<p>– Te is kaptál a vérből?</p>
<p>– Én… nem… én… én…</p>
<p>Gregorovius mester egy mozdulatot tett a hóhér felé:</p>
<p>– Én… én későn jöttem, – mondta gyorsan Jakab.</p>
<p>– De azt tudod, hogy a többiek mind kaptak belőle?</p>
<p>– I… gen.</p>
<p>Gregorovius mester kiegyenesedett. Kint leszállt az alkonyat;
bent meggyujtottak egy mécsest. Gregorovius mester megrendült,
kérdő arccal fordult a pad körül álló birákhoz, mintha azt akarná
mondani, hogy bármilyen szomoru, ugye, mindenkinek látnia kell,
hogy a zsidók a rettentő gyilkosságot csakugyan elkövették. A
többiek szomoru fejcsóválásokkal vagy komoly bólintásokkal
feleltek.</p>
<p>– Mára elég volt, – szólt Gregorovius mester. És most már a
sátán nyakán van a lábunk. <span class="pagenum"><a name="Page_143"
id="Page_143">-143-</a></span></p>
<p>A biróság tagjai azután elmentek és a városi darabontok Jakabot
visszalökdösték a börtönbe.</p>
<hr class="tb" />
<p>A pántos ajtó kinyilott és bevánszorgott rajta Jakab. A zsidók
rögtön látták az arcán, hogy mi történt. Néhányan szótlanul
lehajtották a fejüket. Ruben azonban dühtől rázottan lépett elébe
és ráemelte a kezét. Mihály megfogta a felemelt kezet.</p>
<p>– Hagyd! – mondta.</p>
<p>Jakab feljajdult:</p>
<p>– Nem birtam, – mondta, – nem birtam.</p>
<p>Senki se felelt. Jakab a felesége segitségével lefeküdt, a
többiek némán álltak egy ideig, azután lassan elszéledtek. Most
senkinek se volt mondanivalója a többiek számára. Mindenki számára
rettentően világos volt, mit jelent a Jakab gyengesége és a
vallomása. Kezdettől fogva érezték, és később egyre tisztábban
látták, hogy ha kivülről nem kapnak segitséget, egyetlenegy
menekülésük lehet – talán – ha mindnyájan állhatatosak maradnak a
kinpadon is, ha közülük egyetlenegy se vallja bűnösnek magát azért,
hogy a kinzó vallatástól megszabaduljon. Ez a bágyadt reménység
most megszünt. Egyenként leültek a földre, mint a gyászolók és
imádkozni kezdtek. Az életük ugyis imádkozó élet volt. Reggel és
este mindennap a templomba mentek, az életüknek nem volt olyan kis
vagy nagy eseménye, amelyet ima ne kisért volna. De a megszokás
imái helyett most fájdalmasan hánykolódó, forrólázas imák fordultak
az Örökkévaló felé. Volt, aki csendben megszaggatta a ruháját és
halotti imákat mondott; volt, aki még háborgó könyörgésekkel tudta
<span class="pagenum"><a name="Page_144" id=
"Page_144">-144-</a></span> ostromolni az Urat. A gyerekek
nemsokára elaludtak, az asszonyok halk sirása elfáradt, de a
férfiak a félhomályban tovább mormolták élettel és halállal
küzködő, az Urral viaskodó imáikat. Az estéből éjszaka lett; az
imák halk mormolása lassan elhallgatott. A fáradt csendbe ekkor egy
reszkető kiáltás harsant bele.</p>
<p>– Mit akar tőlünk az Ur? – kérdezte egy kétségbeesett
felorditás.</p>
<p>Az alvók felriadtak, a gyerekek sirásra fakadtak, a férfiak
közül néhányan talpraugrottak.</p>
<p>– Mit akar tőlünk az Ur? – hangzott fel ujra a siró panasz.</p>
<p>A férfiak elindultak a hang felé. A hang Ábrahámé volt. Ábrahám
térdelve dőlt neki a falnak. Óriási öklével a kőkockákat verte, az
ökléből kicsordult a vér, az egyik oldalon a felesége könyörgött
neki, a másik oldalon Ráchel, a lánya kapaszkodott belé. Mihály
szólt hozzá, azután Sámuel, de Ábrahám nem felelt nekik és nem
hallgatott rájuk; óriási melléből ujra lihegőbben és egyre
harsogóbban szakadt fel ez az egy kiáltás:</p>
<p>– Mit akar tőlünk az Ur?</p>
<p>A férfiak körülfogták, vigasztalták, Isten kiszámithatatlan
rendeléseiről beszéltek neki, azután le akarták fektetni, de
Ábrahám lerázta őket magáról. Csak amikor a lánya felállott és
könnyes arcát odatette az övéhez, akkor hanyatlott le véres ökle.
Engedte, hogy elvonják a faltól, lefeküdt és most már csak
csendesen, kétségbeesetten felsóhajtva kérdezte még egyszer:</p>
<p>– Mit akar tőlünk az Ur?</p>
<p>A két pincenyilásban ujra csend lett. József, aki <span class=
"pagenum"><a name="Page_145" id="Page_145">-145-</a></span>
suttogva beszélgetett volt Zakariással, felülve fülelt az Ábrahám
utolsó, sóhajtó szavára, aztán ledőlt a könyökére és csendes
melankóliával mondta:</p>
<p>– Izráel örök és örökké meddő kérdése.</p>
<p>Zakariás sokáig hallgatott, azután halkan mondta:</p>
<p>– Te is meg akartál keresztelkedni, József.</p>
<p>– Meg.</p>
<p>– Miért?</p>
<p>– Mert azt szeretném, ha mindenki megértené, hogy a vallások
csak fogyatékos jelképei egy örökkévaló ideának és hogy a
jelentőségük tulbecsülése hátráltatja az emberi nem haladását és
tökéletesedését.</p>
<p>– Hm! És mi vezesse az emberi nemet a haladás és tökéletesedés
utján?</p>
<p>József habozott egy kicsit, aztán csendesen felelte:</p>
<p>– A filozófia.</p>
<p>– Hm… hallottam, hogy te egy uj filozófiai rendszer
kidolgozásával foglalkoztál.</p>
<p>József zavarodottan tekintett Zakariásra.</p>
<p>– Igen, – felelte, – én tudom, hogy az ismereteim nagyon
hiányosak. De ha Dávid Győrbe költözködött volna, én elmentem volna
Olaszországba és egykét év alatt elkészültem volna talán a munka
egyrészével.</p>
<p>– És mi volt a terved alapgondolata?</p>
<p>József álmodozva nézett maga elé.</p>
<p>– Nehéz igy megmondani, bár voltak szerencsés napjaim, amikor
kristálytisztaságunak és ragyogó fehérségűnek láttam az egészet. –
Néhány egyszerü sarktételt akartam lerakni, mint egy nagy
templomnak <span class="pagenum"><a name="Page_146" id=
"Page_146">-146-</a></span> a talapzatát és erre a néhány
megmozdithatatlan és kétségbevonhatatlan tételre ráépiteni az egész
logikai épületet. Aki az alaptételt elismeri – pedig az alaptételek
kétségbevonhatatlan igazságok – kénytelen elismerni a
következtetéseket is: az épület lassu és szép emelkedését a
magasságba, az égbe, az Istenig. Meg akartam szerkeszteni az egész
mindenség logikai értelmezését olyan módon, hogy… ugy mintha… ha
veszem például Euklidesz első tételét…</p>
<p>– More geometrico, – szólt közbe Zakariás.</p>
<p>– Igen, – felelte József örömmel. Igy levezetni az etika
törvényeit is nehány alaptételből és megértetni az emberekkel, hogy
igazi örömet csak erkölcsös cselekedetek adhatnak.</p>
<p>– Szóval az egészet az emberi nem haladására és
tökéletesedésére? Nem a magad örömére?</p>
<p>– A magam örömére annyiban, hogy a munka fáradságát magamra
vennem erkölcsös cselekedet lenne.</p>
<p>– De hát hiszed te azt, – fakadt ki Zakariás, – hogy az emberi
nem haladhat és tökéletesedhetik?</p>
<p>– Igen, – felelte meghökkenten József.</p>
<p>– Látod: <i>ez</i> Izráel örök kérdése, örök tévedése és örök
csalódása. Irva van: nem változtathatod meg a párduc bőrét és nem
változtathatod meg az ember lelkét. És mégis: Izráel
legnyomorultabb fiában, az ilyen Jakabnak a koldusszegény lelkében
is ott pislákol valami kimondhatatlan várakozásnak az ünnepi
gyertyácskája. Valami uj földet és uj eget vár. Hus sziveket a kő
szivek helyett. – Te azt mondod, hogy a Dávid forró lángokban
fellobogó lelke más, mint a tied. Nem más. Ugyanaz. Haladás és
tökéletesedés? <span class="pagenum"><a name="Page_147" id=
"Page_147">-147-</a></span> – Te, aki hust nem ettél, mert élő
állat husa volt és aki – Judittól hallom – a szobába tévedt
éjszakai bogarat gondosan kivitted a szabad éjszakába, nem sokára
mehetsz a máglyára, mert itéletbe hozzák rólad, hogy embervért
ittál. Ha ott állasz majd a máglyán és elébed lép valaki és azt
kérdezi, mit tökéletesedett és mit haladt az emberi nem ezer év óta
és kétezer év óta: mit felelsz neki?</p>
<p>– Ezek, – mondotta habozva József, – ezek visszaesések.</p>
<p>– De nem visszaesések. Törvényszerűségek. Tudod mi ez? Az örök
boszorkányper, csak mindig más a neve. Tudod, milyenek a
boszorkányperek? A vádlott mindent állithat, és mindent
bizonyithat, csak egyetlen egy dolgot nem: hogy boszorkányok
nincsenek. Ezért azután hiába is való minden állitása és minden
bizonyitása, mert minden ellene fordul. Az emberi nem története:
boszorkányperek sorozata. És ha az egyik boszorkányhit elmult,
csinál az ember magának másikat. Amig Izráelnak országa volt, addig
ott is voltak boszorkányperek. Ha országa lenne, lennének. A
próféták nem tudták Izráelt megváltoztatni, mert hiszen lehetetlent
akartak. De amióta Izráel elszéledt a világon: átvette és magával
hurcolja a prófétáknak ezt a rettenetes örökségét, akarja a
lehetetlent, meg akarja változtatni a világot. A helyett, hogy
megpihenne, lerakná magáról vélt küldetésének irtózatos terhét és
lenne olyan, mint a többi népek, ahelyett meg akarja változtatni a
földet és ostromolja az eget és amikor a föld nem változik meg, az
ég hallgat, de közben őt máglyára küldik, akkor gyötrődve veri az
öklével a kősziklát és azt kérdezi csodálkozva és örjöngve: mit
akar <span class="pagenum"><a name="Page_148" id=
"Page_148">-148-</a></span> tőlünk az Ur? Az Ur kérdezhetné több
joggal: mit akartok tőlem, örök békétlenek, akik a teremtés örök
rendjét akarjátok megváltoztatni? – Te ne feleld azt nekem, hogy ki
akartál menni a zsidóságból és ott akarod hagyni a kiválasztottság
szép babonáját és végzetes tévedését. Mert mit ér a kimeneteled, ha
magaddal akarod vinni a tévedésnek és babonának a lényegét: azt,
hogy az embert meg lehet változtatni? Az embert szeretni lehet, de
tökéletesebbé tenni nem. Megjavitani az életet nem, csak csendesen
élvezni, ami örömet tud adni. Ah, ez kellene. Ez kellene. De ez az,
amire Izráelt nem tudja, nem tudja, nem tudja ezer máglya se
megtanitani.</p>
<p>József töprengve bámult a sötétségbe. Zakariás fáradtan
hallgatott. Csendes éjszaka lett. Dávid néha felnyögött. Eszter
rögtön felébredt és aggódva hajolt fölébe, azután látta, hogy csak
álmában nyög, megtörölgette a homlokát és ujra lefeküdt a
földre.</p>
<hr class="tb" />
<p>Másnap – kedden – a rendes időben összeült a biróság és
megkezdte Izsák vallatását. Izsák alacsony, zömök ember volt,
szorgalmas egyszerű elméjű dolgozó, aki még mindig nem tudta
felfogni azt a szerencsétlenséget, amely rájuk szakadt és aki
ugyszólván elálmélkodva kinlódott a selmecbányai hóhér keze között.
Egy óra mulva megadta magát és mindent bevallott, amit kivántak
tőle. Utána Simon következett. Az öreg kardkovács hosszu ideig
némán viaskodott a kinpaddal, azután nem birta tovább, csendes
rezignációval vallott be és erősitett meg mindent, amit kivántak
tőle. Végül azonban Gregorovius mester azt kérdezte tőle, ő
küldte-e el Dánielt a vérrel Pozsony felé. Erre felriadt. Dániel az
ő fia volt, <span class="pagenum"><a name="Page_149" id=
"Page_149">-149-</a></span> tizennégyéves fiu, a legkisebbik, aki
itthon volt nála, mialatt felnőtt fiai elszéledtek az országban és
a világban. Abban reménykedett, hogy ha neki meg is kell halnia, a
fia megmenekülhet. Gregorovius mester kérdésére felkapta a fejét és
felemelte a hangját.</p>
<p>– Nem, – mondta kiáltva, – Dánielnek semmi dolga sem volt az
egésszel. Neki semmi köze sem volt az egészhez.</p>
<p>– Ugy? – szólt Gregorovius mester. Vissza a vallató szobába.</p>
<p>– Menjünk! – mondta Simon összeszoritott foggal.</p>
<p>Sajgó tagokkal megfordult és dacosan indult kifelé. És ha
darabokra tépik, ki fognak-e belőle tépni egyetlen szót is a fia
terhére? Gregorovius mester elgondolkozva nézett Simon után és
megszólalt:</p>
<p>– Megállj! – Darabontok, vigyétek vissza a börtönbe.</p>
<p>Simon visszament a börtönbe. Lent sietve maga köré gyüjtötte a
férfiakat és arra beszélte őket rá, hogy ha a kinzást nem birják és
vallanak, valljanak mindent, csak olyant ne, ami a gyerekeket és az
asszonyokat terhelné. A pántos ajtó ekkor ujra felnyilott és a
porkoláb bekiáltott rajta, hogy Dániel jöjjön a biróság elé. A
Simon sápadt, öreg arca ekkor hamuszinű lett. Dániel indulni akart,
de az anyja zokogva kapaszkodott beléje. A porkoláb
türelmetlenkedett. Simon ekkor odavánszorgott a fiához. Remegve
magához szoritotta. A feje lassan lecsuklott, hogy megkeresse a fia
fülét, aztán a fia fülébe suttogta: <span class="pagenum"><a name=
"Page_150" id="Page_150">-150-</a></span></p>
<p>– Vallj mindent, amit akarnak. Ne kinoztasd magad.</p>
<p>Dániel sápadtan állott a biróság előtt. Gregorovius mester
elmondta neki, hogy a megátalkodott bűnös kinzó vallatás alá kerül;
elmondotta, milyen rettenetes, de megérdemelt gyötrelem a kinzó
vallatás gyötrelme és végül azt a reményét fejezte ki, hogy Dániel,
fiatal gyerek lévén, nem lehet olyan megátalkodott bűnös, hogy
mindent itt a biróság előtt rögtön be ne vallana és hogy a
biróságot rákényszeritené arra, hogy a kinzóvallatás jogos eszközét
vele szemben is alkalmazza. Dániel reszketett. Hallotta volt a
Dávid kinorditását; látta azokat, akik a kinzóvallatásból
visszatértek; mindent bevallott tehát, amit kivántak tőle.
Megerősitette, hogy rábiztak egy edényt, amelyben a kis Meylinger
János vére volt; megerősitette, hogy az edény ezüstedény volt és
héber betűk voltak rajta, és vallotta, hogy az edényt ő elvitte
Pozsony felé, ahol az országuton már várt rá egy pozsonyi
zsidó.</p>
<p>– Hogy hivják azt a pozsonyi zsidót? – kérdezte Gregorovius
mester.</p>
<p>Dániel zavarodottan nézett Gregorovius mesterre és nem
felelt.</p>
<p>– Felelj őszintén, ha nem akarsz a vallató szobába kerülni, –
mondta Gregorovius mester. – Hogy hivták azt a pozsonyi zsidót?</p>
<p>– Mózesnek, – felelte habozva Dániel.</p>
<p>Gregorovius mester a biróság pozsonyi tagjaihoz fordult és
megkérdezte, hogy van-e Pozsonyban egy Mózes nevü zsidó. A pozsonyi
polgárok erősitették, hogy van.</p>
<p>– Ime! – szólt Gregorovius mester diadalmasan. <span class=
"pagenum"><a name="Page_151" id="Page_151">-151-</a></span> A vért
azonban hiába keresnők már Pozsonyban. Szétosztották azt már a
rabbinusok az egész zsidóságban.</p>
<p>Dánielt ezzel elbocsájtották.</p>
<p>Délután Sámuel vallatására került a sor. Az öreg Sámuel
imádkozva vergődött egy ideig a kinpadon, azután bevallott mindent.
Utána Ábrahámot hivatta a biróság. Az Ábrahám éjszakai lázongó
kétségbeesése ekkorra elmult. Fanyar és dühös jókedvvel lépett a
biróság elé és minden kérdésre mérges derültséggel felelt.
Gregorovius mester felszólitotta, vallja be, hogy része volt a
kegyetlen gyilkosságban.</p>
<p>– Bevallom, – mondta Ábrahám a széles fogait mutogatva. Magam
ittam ki az egész vért.</p>
<p>– Ne hazudj. Ez nem igaz.</p>
<p>– Igaz ez. Minden szombaton gyerekvért ittam, attól lettem ilyen
erős.</p>
<p>Gregorovius mester intette és szidta, Ábrahám azonban
hajthatatlan maradt, dühös mosolygással mondta, hogy gyerekcombokat
szokott ebédelni és vigyorogva jelentette ki, hogy egyszer megevett
egy pozsonyi tanácsurat. A városbiró elrendelte, hogy vigyék le a
vallató szobába, a darabontoknak azonban hosszú küzdelmet kellett
vivniok vele, amig megtudták kötözni. Amikor lent volt a
vallatószobában és a selmecbányai hóhér munkához látott,
Gregorovius mester felszólitotta, hogy tegyen komoly és bünbánó
vallomást.</p>
<p>– Mindent bevallok! – kiáltotta erre Ábrahám. – Bevallom, hogy
ott volt a magiszter is. – Ő tanitott ki rá, hogyan öljük meg a
gyereket. Ő segitett a megölésében. <span class="pagenum"><a name=
"Page_152" id="Page_152">-152-</a></span></p>
<p>– Segitett nektek a sátán, – mondta Gregorovius mester
felindultan.</p>
<p>– Az is ott volt, – kiáltotta Ábrahám. Két szarva volt, lópatája
volt, karonfogva jött Gregorovius mesterrel.</p>
<p>– Hallgass istentelen zsidó! – kiáltotta Gregorovius mester. –
Csavard Vaszili!</p>
<p>– A magiszter tette az első vágást, – orditotta Ábrahám. A
magiszter itta az első kortyot! A magiszter lett részeg a vértől! A
magiszter táncolt egy boszorkánnyal.</p>
<p>A biróság tagjai meghökkenve hallgatták Ábrahámot, Gregorovius
mester pedig megparancsolta, hogy tömjék be a száját. Ábrahám
Gregorovius mester felé forgatta a szemét és hörgő hangokat küldött
még feléje egyideig. Azután elhallgatott, és végül megadta magát és
összezúzottan vallott úgy, ahogyan kivánták tőle.</p>
<hr class="tb" />
<p>Ábrahám visszavánszorgott a börtönbe. Tul volt mindenen: keserű
jókedven, dühös csúfolódáson és fájdalmas megadáson. Egyetlen vágya
volt: pihenni. De amikor a pántos ajtó felnyilt előtte és
eléberohant a felesége és a lánya, akkor, mint a hirtelen vihar,
ugy támadt fel benne egy örjöngő kétségbeesés. A tizenkétéves
Ráchel egyetlen gyerekük volt; nyolc évi házasság után született,
és Ábrahám Isten kegyelmes ajándékaként mámoros odaadásba vesző
lélekkel imádta. Ő maga mindent könnyen vett volna, és
megpróbáltatásba és halálba néhány kesernyés tréfával belenyugodott
volna, de a lányának a féltése ugy rázta a lelkét, mint a
hidegrázás. Az elmult éjjel is a lányára gondolt, amikor véresre
verte az öklét <span class="pagenum"><a name="Page_153" id=
"Page_153">-153-</a></span> a fal kőkockáin, és csak amikor a
kinpad kinjai elhatalmasodtak rajta, akkor feledkezett meg róla és
mindenről, mert nem maradt más gondolata, csak az, hogy
elviselhetetlen gyötrelmeinek legyen már végük. Most megrohanta a
lelkifurdalás. Ráborult a lányára és jajgatva és orditva vádolta
magát hitványsággal, gyengeséggel, gyávasággal; nyomorultak
nyomorultjának jajveszékelte magát, akinek hiába adott az Isten
három embernyi erőt, de nincs benne egy gyereknyi lélek se, mert
nem tudott állhatatosan tűrni egy kis fájdalmat, hanem hazug
vallomással szennyezte be magát, hogy megszabaduljon a kinoktól és
a hazug vallomásával veszedelembe döntött másokat.</p>
<p>– Téged Ráchel; szememnek fénye; lelkemnek lelke; akiért le
kellett volna darabokban huzatni a bőrt magamról. A szememet vágnám
ki érted. És meg tudtam feledkezni rólad. Tapossatok rám. Köpjetek
ki előttem. Ráchel! Ráchel! Úristen, Úristen, mit tettem! Mit
vétettem én ellened, hogy ezt kellett tennem? Ráchel, Ráchel!</p>
<p>A tizenkét éves Ráchel zokogva vigasztalta. Köréjük gyültek a
többi asszonyok és a többi gyerekek is. A zokogás átharapózott
rájuk is és keserves jajveszékeléssé kezdett lenni. Sámuel és
Mihály ekkor megszólaltak. Az asszonyokra és a gyerekekre
ráparancsoltak, hogy hallgassanak és vigasztalni kezdték Ábrahámot.
Azt mondták neki, hogy ne gyötörje magát szemrehányásokkal. A
kinzást mások se tudták elviselni, de azért nem bűnösek. A test
gyenge és erőtlen. Minden az Ur kiszámithatatlan akaratából
történik, és bele kell nyugodni az ő végzésébe. Eleázár felült és
néma figyelemmel hallgatta <span class="pagenum"><a name="Page_154"
id="Page_154">-154-</a></span> őket. Amióta börtönbe kerültek, a
szavát alig lehetett hallani. Merev mozdulatlanságban ült, mintha a
teste már megszünt volna élni és minden élete tüzzel égő lelkébe
menekült volna; néha sötét és vergődő imákba sülyedt. Most
felállott. Egy ideig szótlanul hallgatta, amint Sámuel és Mihály
vigasztalta Ábrahámot. De az egész teste reszketett és egyszerre
kürtharsogásu hangon megszólalt:</p>
<p>– Nem a test gyenge és nem a test erőtlen. Nem a testetek
gyengeségével követitek el a bűnt, hanem a lelketek erőtlenségével,
bágyadtságával és hitványságával. Mi a test? Semmi. Pornak pora és
hamunak hamuja. Mi a lélek? Minden. Benne van a világ, ha
akarjátok, befogja a végtelenséget és az örökkévalóságot, ha
tudjátok. De nem tudjátok, mert nincs meg bennetek, soha nem volt
meg bennetek az akarat és a lángolás. Miért nem jött el még a
megváltó király? Mert csak akkor jön el, ha a lelketek nagy
hatalmával kényszeriteni fogjátok arra, hogy jőjjön. Mert a
mindenség minden titkának a kulcsa benne van a lelketekben, de ti
nem tudjátok megfogni a kulcsot és kinyitni a zárat. Korhadt fából
van a lelketek, ahelyett, hogy láng volna. Piszkos, szürke jégből
van a lelketek, ahelyett, hogy égne. Forditsátok el a szemeteket
végre emberektől és dolgoktól, az egész külső világtól, amely
olyan, mint a tűnő árnyék a falon. Vonuljatok be a lelketekbe.
Gyujtsátok fel a lelketeket, hogy az egész lélek olyanná legyen,
mint egyetlen fehér lángolás. A lángoló lélek: minden. A lángoló
lélek: ur a föld felett és mestere mindennek, ami a földön tul van.
A lángoló lélek: kényszeriteni tudja a mindenséget és a mindenség
urát. Hetvenhét gyémántkapu zárja el az eget, de a lángoló
<span class="pagenum"><a name="Page_155" id=
"Page_155">-155-</a></span> léleknek egyetlen sóhajtása ugy üt át
rajtuk süvitve, mint a nyil a falevélen. Világok reszketnek meg a
mennyek urának szemöldökétől, de a lángoló lélek kézenfogja és
engedelmességre kényszeriti őt, mint apa a gyermekét.</p>
<p>– Elég, – kiáltotta Sámuel. – Elég!</p>
<p>– Hallgass! – mondta Mihály. – Egy szót se többet.</p>
<p>Az asszonyokkal és gyerekekkel együtt ők is szótlanul hallgatták
eddig Eleázárt, de most bosszúsan közeledtek feléje.</p>
<p>– Gyujtsátok fel a lelketeket, – kiáltotta Eleázár, – és
röpitsétek át a vágyát a bezárt gyémántkapukon, és kényszeritsétek
őt, aki kényszeritésre vár, hogy elküldje hozzátok a szabaditó
királyt…</p>
<p>– Elég, – mondta ujra Sámuel.</p>
<p>Mihály karonfogta Eleázárt és megrázta; és ugy hajolt feléje,
mintha rá akarna támadni.</p>
<p>– Hallgass, – mondta neki, vagy befogom a káromlással teli
szádat.</p>
<p>– Menj, vonulj el, hallgass, – szólt Sámuel. Nyomoruságok
nyomoruságába sülyedtünk, de nem sülyedünk olyan mélyre, hogy
meghallgassuk, amint esztelen káromlásokkal sértegeted az
Istent.</p>
<p>– Nem értitek a nagy titkot, – lihegte Eleázár, – a mindenség
arra vár, hogy a lelketek felgyulladjon és fehéren égő akarata
megmozditsa a megmozdithatatlant.</p>
<p>– Menj, bolond, – szólt Sámuel, – ha nem akarod, hogy
elhallgattassunk.</p>
<p>A többiekhez fordult.</p>
<p>– Ez a bolond, – mondta, – azt hiszi, – hogy <span class=
"pagenum"><a name="Page_156" id="Page_156">-156-</a></span>
lenyelte a mindenséget minden titkával. De mi tudjuk, hogy a titkok
Istennél vannak. Hogy bele kell nyugodnunk az ő akaratába. És hogy
nem szabad tűrnünk még itt sem, hogy egy elvakult az ő szent nevét
káromolja.</p>
<p>– Ti vagytok a bolondok, – kiáltotta Eleázár. – Hiszen
kényszeritésre vár, és ti bolondok nem kényszerititek.</p>
<p>A férfiak egy része erre hevesen rátámadt Eleázárra, hogy
hallgasson. Eleázár lázas dühvel felelgetett nekik. Végre
megfogták, elvonszolták és ellökdösték egy sarokba és ott
lehajitották a földre. Eleázár haragosan viaskodott velük, lázasan
szidta őket oktalanoknak, gyáváknak és bolondoknak, aztán a földre
roskadtan elhallgatott és sötét és vergődő imákba merült.</p>
<p>Az órák csendesen haladtak előre. A börtön kimerült nyugalmába
ekkor egy zugva morajló hang hallatszott be. A városháza előtt a
meleg májusi estében összeverődött nehány ember és beszélgetni
kezdett a városi darabontokkal. Kérdezősködtek a zsidókról,
néhányan vaskos tréfákat eregettek utnak és a többiek harsányan
nevettek a tréfákon. Aztán egyre több ember gyült össze a meleg
éjszakában, senki sem tudta, hogy voltaképen miért jött, és a tömeg
kezdett felizgulni a saját hangjától.</p>
<p>A város eleinte nem sokat törődött volt a zsidók elfogatásával,
az egészet inkább a grófok szórakozásának tekintették és azt
várták, hogy a zsidókat legfeljebb megkinozzák egy kicsit,
megsarcolják egy kicsit, kikergetik a városból, aztán egy-két hónap
mulva ujra visszafogadják őket. Abban, hogy a zsidók csakugyan
bűnösek, eleinte kevesen hittek. A <span class="pagenum"><a name=
"Page_157" id="Page_157">-157-</a></span> város kicsi volt; a
lakosai között sokan voltak a földmivelők, akikben nem parázslott
állandóan és mindig felrobbanásra készen a céheknek a zsidók ellen
való gyűlölete. Az a néhány ember azonban, aki gyűlölte a zsidókat,
vagy aki rögtön elhitte róluk, hogy gyilkoltak, az első perctől
fogva hangosan kiabált. Akik nem gyűlölték őket, vagy nem tartották
őket bűnöseknek, vagy hallgattak, vagy néhány langyos szóval
jelezték csak a meggyőződésüket. A kiabálók igy egyre hangosabbak
lettek és egyre több ember csatlakozott hozzájuk. Hozzájuk
csatlakozott a zsidók szomszédainak egy része; és amikor elterjedt
a hire annak, hogy a grófok szét fogják osztani a zsidók vagyonát,
ha a zsidókat elitéli a biróság, a kiabálók száma ujra
megszaporodott. A bazini plébános beteg volt és ágyban feküdt.
Neuperger János a vállát vonogatta és azt mondta, rá kell bizni a
biróságra, hogy igazságos itéletet hozzon. Lindwurm Tóbiás egyik
korcsmából a másikba vándorolt, nekibőszülten ivott és
elkeseredetten és sirva kiabálta, hogy a zsidók csak arra valók,
hogy válságokba vigyék az igaz ember lelkét. Amikor elterjedt a
hire annak, hogy a makacsul tagadó zsidók végre kezdenek vallani, a
kétkedőket mindenütt teljesen lekiabálták; lassanként egészen
elhallgatott az a vélemény, hogy a zsidók ártatlanok is lehetnek, a
kiabálók pedig már azt is ellentmondás nélkül kiabálhatták, hogy a
zsidókat akkor is el kell égetni, ha ebben az egy gyilkosságban nem
volnának bűnösek; minthogy azonban még ebben a gyilkosságban is
bűnösek, annál inkább el kell őket égetni.</p>
<p>Abban a tömegben, amely a városháza előtt összegyült, egy-két
ember hamarosan szintén kiabálni <span class="pagenum"><a name=
"Page_158" id="Page_158">-158-</a></span> kezdett hogy máglyára a
zsidókkal. A tömeg, amely a saját céltalan morajlásától amugy is
ideges volt, nemsokára felgyulladt ettől a kiabálástól. Nyugodt
emberek, akik egyszerűen kiváncsiságból jöttek oda a városháza elé:
megnézni, mi végre gyültek ott össze a többiek, váratlanul tomboló
kiabálásba törtek ki. A tömegnek egyre jobban tetszett a saját
hangja; egyszerre mindenki megértette, miért álldogált eddig itt a
városháza előtt, és egyre dagadozóbb és egyre haragosabb üvöltésben
áradt a városháza boltozatos kapuja elé az a követelés, hogy a
zsidókat máglyára kell vinni. A darabontok ijedten üzentek fel a
városbiróért. A városbiró lejött és hangosan kihirdette, hogy a
zsidók nem fogják elkerülni méltó büntetésüket, a biróságnak
azonban jog és törvény szerint itéletet kell mondania róluk, és
mielőtt a biróság itéletet mondana, ő inkább a saját testével védi
meg a zsidókat, semhogy eltűrje, hogy bárki egy ujjal hozzájuk
nyuljon. Azután becsukatta a városháza kapuját. A tömeg kint
álldogált még egy ideig, időről időre felmorajlott még, egy párszor
megdöngették a nagy kaput, azután szétoszlottak.</p>
<p>A zsidók elfogódottan figyeltek a börtönben a tömeg zugására, és
amikor a zugás egyre erősebb lett, zörögni kezdtek a pántos ajtón.
Hosszu és nyugtalan zörgetés után végre kinyilt az ajtó, és a
porkoláb derülten és biztatóan mosolygott rájuk.</p>
<p>– Összegyültek az emberek, – mondta megnyugtatóan, – és azt
követelik, hogy benneteket vigyenek máglyára. De nem kell félni; –
a városbiró épen most hirdette ki, hogy törvényes itélet nélkül a
hajatok szálát sem engedi meggörbiteni.</p>
<p>A zsidók kesernyésen hallgattak, a porkoláb pedig <span class=
"pagenum"><a name="Page_159" id="Page_159">-159-</a></span> közölte
velük, hogy megint talált egy embert, aki most már bizonyosan
elvinne egy levelet Bécsbe, ha jól megfizetnék. A zsidók csüggedten
irtak egy uj levelet, a levelet átadták a porkolábnak, a porkoláb
elvonult és széttépte a levelet. Kint hallatszott még néhány
kiáltás, aztán csend lett.</p>
<p>József, aki csendesen beszélgetett Zakariással életről és
halálról, ekkor egy óvatos kérdéssel fordult öreg társához. Azt
kérdezte tőle, hogy ő, aki azt tartja, hogy Izráelnek le kellene
ráznia magáról vélt küldetésének rettenetes terhét végre, hogy
tehát ő egy hosszu életen át miért maradt meg mégis a zsidóságban,
ahelyett, hogy könnyebbé és nyugalmasabbá tette volna az életét az
egyszerű és bölcs eltávozással. Zakariás, aki szelid és derült
kedvben volt, szótlanul nézett Józsefre, aztán szeliden és derülten
felelte:</p>
<p>– Nem tudom, fiam. – Gondolkoztam már róla. Hidd el, nem
tudom.</p>
<p>– Én azt hiszem, – mondta József, <i>az</i> tartja meg a
zsidóságot.</p>
<p>Felfelé intett, a pince ablakai felé, amelyeken át még néhány
utolsó kiáltás távoli zaja hallatszott be.</p>
<p>– Micsoda? – kérdezte Zakariás.</p>
<p>– Mikor Izráelnek egy kicsit jól megy a dolga, – mondta József,
– akkor elfeledkezik a multjáról és nem gondol a jővőre. Le akarja
rakni küldetésének irtózatos terhét. Különös törvényszerűsége, azt
hiszem, Izráel életének, hogy a szerencsétlenségek többnyire akkor
szakadnak rá, amikor legkevésbbé várja. Amikor teljes biztosságban
érzi magát. A biztosságban és nyugalomban Izráel már-már szétesik,
mint egy oldott kéve, már-már kényelmesen és <span class=
"pagenum"><a name="Page_160" id="Page_160">-160-</a></span>
nyugalmasan szétbomlik, már-már feladta a külön létét. Akkor jön a
szerencsétlenség, és összekovácsolja, és vassá veri, és tüzben
acéllá edzi.</p>
<p>– A tűzben, – mondta Zakariás nyugodtan, – mi porrá fogunk
égni.</p>
<p>– De a többiek, Sámuelnek és Simonnak a fiai, akik innen távol
vannak valahol idegen országokban, és a barátaink és rokonaink és
minden zsidó közelben és távolban össze fogja szoritani a fogát és
uj lélekkel telik el és az egész lelke egy megujitott fogadalom
lesz és egy holtig való vágyódás, és azok a zsidók, akik már-már
nem találták értelmét annak, hogy zsidók, egyszerre ujra
megtalálják a létüknek az értelmét, és Izráel megy tovább a maga
végzetes utján.</p>
<p>– Azért, hogy valahol ujra egy máglyára találjon? – És érdemes…
nem nekem, akinek ugyis lejárt az időm, hanem nektek… érdemes
nektek fiatalon meghalnotok azért, hogy a többieket megtartsátok
egy olyan uton, amely a máglyákhoz visz?</p>
<p>– Az életnek, – mondta József habozva, – önmagában nincsen
értéke.</p>
<p>– Semmi másnak nincs értéke, csak az életnek, – szólt hevesen
Zakariás.</p>
<p>József megrázta a fejét.</p>
<p>– Az életnek, – ismételte, – önmagában nincs értéke. És a halál
nem lehet más, mint kapu, amelyen átlépünk, bár be van hunyva a
szemünk és nem látjuk, mi van túl a kapun. Ha elvégeztük azt, ami
ránk bizatott, nyugodtan léphetünk át rajta.</p>
<p>– Ami ránk bizatott! – Hát hol maradnak a terveid? Hát nem
érzed, mi mindent hagysz itt elvégezetlenűl? Hol van a nagy munkád?
Mikor éltél? <span class="pagenum"><a name="Page_161" id=
"Page_161">-161-</a></span></p>
<p>– Ha Izráelt elnézés és barátság venné körül, jóság és szeretet,
– mondta József elgondolkozva, – akkor Izráel nemsokára bágyadt
örömmel olvadna fel a népek tengerében. Megmarad azért, mert se
elnézést, se barátságot, se jóságot, se szeretetet nem talál sehol.
Nem lehet azonban kételkedni benne, hogy a világban egy előre
megszabott nagy harmónia uralkodik és hogy minden, ami történik,
egy irdatlan, egy beláthatatlan, egy felfoghatatlan nagy terv
szerint történik. Az igazságosság, a jóság és a szeretet
követelését és parancsát Izráel prófétái hirdették ki a világnak.
És Izráelnek addig kell felvérzett lábbal vándorolnia, botorkálnia
és szenvednie, addig kell kihivnia ujra meg ujra, konoksággal is,
lázongásal is, könnyelműséggel is, hittel is és hitetlenséggel is
az embereket és a nemzeteket, amig az igazságtalanság és a gyülölet
egészen el nem fogy és az igazságosság, jóság és szeretet be nem
tölti az egész világot. Akkor beleomolhat Izráel a feléje tárt
karokba. Akkor felolvadhat Izráel a szeretet lelkével eltelt népek
között. Addig nem. Ez az Izráel küldetése. És ha ezt tudja az
ember, akkor a mi halálunkat még földi értelemben sem tekintheti
oktalannak és céltalannak, mert akkor a mi halálunk is égő áldozat
lesz az emberi nem haladásáért és tökéletesedéséért.</p>
<p>Zakariás megmarkolta József karját.</p>
<p>– De ember! – mondta felindultan, – de boldogtalan! – hát
csakugyan hiszel abban, hogy az emberi nem haladhat és
tökéletesedhetik? A máglyára fognak vinni, ember. Nem érted, hogy
amikor egy ilyen halál előtt vagy, valósággal bűnös ez a te konok
optimizmusod! Hogy merheted vallani és mondani, amikor tudnod kell
és érezned kell, hogy <span class="pagenum"><a name="Page_162" id=
"Page_162">-162-</a></span> nemsokára, ha ott állasz a máglyán és a
fiatal életedet mindjárt porrá égetik, el kell majd átkoznod azt a
percet, amelyben Isten ilyennek teremtette az embert. Hogy hihetsz
benne? Hiszel benne? Hiszel benne?</p>
<p>József elgondolkozott és lassan igent akart bólintani. Zakariás
azonban félbeszakitotta és sokáig és hevesen bizonyitotta neki,
hogy a hite végzetes, káros és bűnös hit.</p>
<hr class="tb" />
<p>Az éjszaka kimerült nyugalma elmult. Kint bőséges májusi
sugárzással és tündökléssel jött fel a nap és a börtönbe bejutó
sugarai úgy ébresztették fel a zsidókat, mint a korbácsütés. A nap
halad előre a maga ragyogó utján, itt pedig kilenc órakor ujra
kezdődik a vallatás. A zsidók szorongva várakoztak. Kilenc órakor
végre kinyilt a pántos ajtó, és a porkoláb Mihályt hivta a biróság
elé. A felesége és a lányai sirva könyörögtek neki, ne kinoztassa
magát, most már ugyis mindegy minden, most már ugyis meg kell
halniok mindnyájuknak, vallja hát rögtön mindazt, amit kivánnak
tőle. Mihály megigérte, hogy nem kinoztatja magát és vallani fog.
Mikor azonban a biróság előtt állott, nem tudta azt vallani, amit
kivántak tőle, hanem kétségbeesett erőfeszitéssel és remegő,
elszánt komolysággal próbálta ujra meggyőzni a biróságot, hogy ő a
többiekkel együtt ártatlan. Levitték a vallató szobába. Mihály maga
sem reménykedett benne, hogy a kinzó vallatást kibirja, de egy
bánatos kötelességérzés azt parancsolta neki, hogy kinoztatnia kell
magát, amig birja. Sokáig viaskodotta rettenetes szenvedéssel,
végre azonban aléltan megadta magát és vallott. Utána Eleázár
került sorra. Eleázár extatikus imákat mormolt. <span class=
"pagenum"><a name="Page_163" id="Page_163">-163-</a></span>
Többször elájult a selmecbányai hóhér keze között és végre, félig
önkivületben, megerősitette mindazt, a mit kivántak tőle. Délután
Ruben került sorra. A csepüszakállu kis embert a városbiró
megintette, tegyen töredelmes vallomást, tudhatja és láthatja, hogy
a tagadás nem használ semmit. Ruben az egész testében remegett és a
felszólitásra beismerés helyett éles, halk, reszkető hangon
rettentő inzultusokkal felelt. Levitték a vallató szobába, és a
városbiró haragra gyulladtan mondta a selmecbányai hóhérnek, hogy
alaposan törje meg ennek a sátántól bujtogatott, vakmerő zsidónak a
szemtelenségét és szentségkáromló kedvét. A selmecbányai hóhér
munkához látott, a biróság tagjainak egy része ott várta a vallató
szobában a munka eredményét, a munka azonban nem akart eredményt
hozni. Ruben gyenge és vézna teste néha ugy látszott, darabokra
szakad a selmecbányai hóhér kezei és szerszámai között, de Ruben
nem kérte, hogy szabaditsák ki és nem mondta, hogy vallani akar.
Néha nyögve elhallgatott, egyébként azonban állandóan beszélt
mintegy a dölyf fájdalmas megszállottságában. Tajtékzó szidalmakkal
halmozta el a biróság tagjait, Edom bélpoklos fiainak, szukák
nyüves kölykeinek, mocskos és alávaló bálványimádóknak szidta őket.
Mintha a lázas kevélység görcsei rázták volna, ugy szakadozott le
az ajkáról megvető szidalom szidalom után: a biróság ellen, a
babonáik ellen, a hitük ellen és minden ellen, amit szentnek
tartottak. A biróság tagjai között voltak olyanok, akik befogták a
fülüket, a többiek sértett bosszusággal ösztökélték további
erőfeszitésekre a selmecbányai hóhért. A selmecbányai hóhér minden
hozzáértését összeszedte, <span class="pagenum"><a name="Page_164"
id="Page_164">-164-</a></span> de Ruben kintól fuldokolva, félig
önkivületben tovább hörögte határtalan megvetésének rekedt
szidalmait. Egyszer-kétszer úgy látszott, hogy elájul; de csak
rövid aléltság volt, amely után hamar magához tért, hogy a száját
ujra egy lihegő inzultusra nyissa ki. Vele telt el az egész
délután; alkonyattájban végre elájult. Ekkor fellocsolták,
visszaküldték a börtönbe és Gregorovius mester azt mondta, hogy nem
fontos, ha a vallomása el is marad, hiszen a többiek világosan és
félreérthetetlenül megvallották, hogy ő is részt vett a
gyilkosságban és a vér élvezésében.</p>
<p>A biróság tagjai igy megnyugodva hazamentek. Este ujra
összeverődött néhány ember a városháza előtt és a lármájukra
hamarosan megint nagy tömeg gyült össze. A darabontok be akarták
csukni a városháza kapuit, de a tömeg ekkor nekik feszült,
elsodorta őket és betódult a városháza udvarára. Itt legtöbben nem
tudták, mit csináljanak, de néhányan odarohantak a börtönpince
ablakaihoz és lekiabáltak a pincébe, hogy máglyára a zsidókkal,
akár vallanak, akár nem. Erre mindenki oda akart menni az
alacsonyan levő vasrácsos nyilásokhoz, veszedelmes tolongás támadt,
és néhány asszony és gyerek jajgatni kezdett. A városi darabontok
lassan kiszoritották a tömeget a városháza udvarából, közben
azonban a gyerekek köveket hoztak és a köveket kezdték a vasrácson
át a pincébe bedobálni. Néhányan a felnőttek közül is küvették ezt
a példát, és egy ideig a kövek csattogva zuhogtak a vasrácsra és a
vasrácson át a pincébe. A darabontok végre mindenkit kiszoritottak
az udvarból.</p>
<p>A zsidók riadtan hallgatták a börtönben a hirtelen feldagadó
lármát, azután a kiáltásokat, amelyek <span class=
"pagenum"><a name="Page_165" id="Page_165">-165-</a></span> a
rácson át lesziszegtek hozzájuk, azután ijedten huzódtak el a hulló
kövek elől. A kövek egy-két asszonyt és egy-két gyereket is értek;
az asszonyok és a gyerekek hangos sirásra fakadtak, és a sirás
akkor sem hallgatott el, amikor a kövek hullása megszünt és amikor
kint csend lett. A börtön homályában és szennyében, a haláltól
beárnyékoltan kinokat szenvedve, vagy kinorditásokat hallgatva is a
börtönbe zárt zsidók eddig meg tudtak maradni valami könnyező
tompaságban, valami imádkozó és kábúlt nyugalomban, és ez a
tompaság és nyugalom rá tudta parancsolni magát a néha-néha felsiró
asszonyokra és gyerekre is. Most a néma börtönbe beleorditott a
külső világ. Mindaz, ami a börtönön kivül volt, az egész ellenséges
élet, a láthatatlan nagy szörnyeteg benyujtotta most rettenetes
talpát a vasrácsokon és karmolt a karmaival. Amit hirül adott: az
nem volt uj iszonyat, de a hiradás hangos orditás volt, amelytől
dideregni kezdett a lélek. Az asszonyok és a gyerekek sirtak; a
férfiak eleinte elhallgattattak egyet-egyet; de az egyik zokogás
mindig ujra felgyujtotta a másikat; a zokogások sikoltozásokká
váltak, és a kétségbeesés tébolya, mint egy forró forgószél söpört
végig az egész homályos és piszkos börtönön. Az ajkak érthetetlen
szavakat dadogtak; akik összetartoztak, nem ismerték meg egymást;
senki sem értette, mit akar a másik és senkisem hallgatott másra,
csak a saját örjöngésének a szavára; voltak, akik megtépték a
ruhájukat; voltak, akik levetették magukat a földre és a földön
fetrengtek; voltak, akik a pántos ajtót ütötték, amig véres lett a
kezük a saját ütéseiktől; és voltak, akik céltalan átkokat és
türelmetlen könyörgéseket <span class="pagenum"><a name="Page_166"
id="Page_166">-166-</a></span> küldtek fel a rácsos ablakon át a
messzeségben valahol kékesen fénylő holdas éjszakába. A börtön
tehetetlen tombolása, amelyet a kint tomboló harag gyujtott fel,
igy hánykolódott fájdalmasan és sokáig, amig végre néhányan
kimerülten elhallgattak, mások hideg józanságra eszméltek és ismét
elcsendesitettek olyanokat, akik még örjöngve viaskodtak saját
kétségbeesésükkel, mig végre a téboly forgószele egészen elült és
mindenki pihegve pihent. A csendben és a homályban ekkor halkan
megszólalt az egyik férfi, és bánat, gyöngédség és szeretet volt a
hangjában; aztán megszólalt egy másik, és reménységes és vigasztaló
dolgokat mondott az Ur akaratáról és arról, hogy nem csalatkozhatik
az, aki benne bizik; aztán mások szólaltak meg és mindnyájan
biztató és üditő dolgokat mondtak, és a homályos és szennyes pince
lassan megtelt a bizalomnak és az áhitatnak az illatos
derengésével. Ekkor Dávid felkelt abból a zugból, ahová ismét
leroskadt volt és fájó tagokkal lassan közeledett a többiek felé.
Az első csoport előtt megállott, lassan letérdelt, hogy közel
legyen hozzájuk, meghajtotta a fejét és könnytől ázott, halk hangon
mondta:</p>
<p>– Kérlek, bocsássatok meg énnekem.</p>
<p>A többiek megrendülten hallgattak, és az öreg Sámuel csendesen
felelte:</p>
<p>– Nincs minekünk mit megbocsátani neked, Dávid. Nem miattad kell
nekünk elpusztulnunk. El kell pusztulnunk azért, mert zsidók
vagyunk.</p>
<p>– Kérlek mégis: bocsássatok meg nekem.</p>
<p>Sámuel erre sirva megölelte, és azt mondta, hogy megbocsát neki.
Dávid felállott, a kinzástól még egyre sajgó tagokkal továbbment,
és minden egyes <span class="pagenum"><a name="Page_167" id=
"Page_167">-167-</a></span> kis csoporthoz letérdelt és nem
nyugodott addig, amig mindenki meg nem bocsátott neki.</p>
<p>Másnap, csütörtökön reggel, elsőnek József került sorra. Némi
szorongást érzett, amikor a biróság elé lépett, de szelid
érdeklődéssel nézte végig ezeket a különös, ezeket a számára
érthetetlen birákat, és amikor Gregorovius mester felszólitotta,
hogy hamis tudományával hivalkodó gőgjét adja fel és tegyen
vallomást, szótlanúl megrázta a fejét. Levitték a vallató szobába.
Miért nem vallok, – kérdezte ekkor magától, – holott a többieknek
megigértem, hogy nem kinoztatom magam? A magam életét semmikép sem
menthetem meg. Csak azért tehát, mert a többiek is megkinoztatták
magukat? Csak azért, mert egy különös kötelességérzés azt mondja,
hogy idegen, soha nem látott, más országokban élő zsidóknak
tartozom azzal, hogy egy ellenük is irányuló, baromi ostobaságú
váddal szembeszálljak egészen addig, amig a kinok össze nem zuzzák
bennem az emberméltóságot? Amikor már a selmecbányai hóhér keze
között volt, akkor értette meg hirtelen, hogy miért kinoztatja meg
magát. Az a gondolat, hogy épeszű és józan emberek egy másik embert
igy kinozhatnak, olyan idegen volt számára, olyan távoli, olyan
megfoghatatlan, hogy az elméjében és a lelkében ez a gondolat eddig
nem tudott helyet találni. Látta Dávidot összetörött és megtépett
testtel visszatántorogni a börtönbe; látta a többieket; és soha egy
percre nem tudta azt érezni, hogy ez a vallatás van, hogy ez a
kinzás valóság. És most, amikor a gyötrelem első nyilalásai
hasitottak végig a testén, még most is szelid, barna szemét kerekre
feszitve kellett körülnéznie, hogy megértse, hogy ez <span class=
"pagenum"><a name="Page_168" id="Page_168">-168-</a></span> a
szoba, ezek az emberek, ez az egész kegyetlen találékonyságu
berendezkedés realitás. A kinjai fokozódtak. Ekkor megrendült
kiváncsisággal hallgatózott ugyszólván önmagába és azt kérdezte
magától, meddig lehet ezt birni. Nagy meglepetésére sokkal tovább
birta, mint gondolta volna. A selmecbányai hóhér buzgón dolgozott.
József végül csendesen mondta, hogy szüntessék be a kinzást,
vallani fog. Azután szeliden vallott mindent, amit kivántak
tőle.</p>
<p>Utána Zakariást hozták a biróság elé és leültették egy székre,
mert állni nem tudott. Zakariás nem akart vallani, és amikor a
városbiró a kinpaddal fenyegette meg, felsőbbségesen, csendesen
elmosolyodott. Csak vigyék már; a kinpaddal ezek az ostobák pár
perc alatt meg fogják ölni, de vallomást ki nem csikarnak belőle. A
városbiró el akarta rendelni, hogy Zakariást vigyék le a vallató
szobába. Ekkor azonban megszólalt Gregorovius mester.</p>
<p>– A ravasz öreg zsidó, – mondotta, – abban reménykedik, hogy ő
meg fog halni a vallatás alatt. Nem szabad azonban megengedni, hogy
a ravaszság és a gonoszág igy fölébe kerekedjék az
igazságszolgáltatásnak. Azt ajánlom tehát, hogy az agyafúrt öreg
zsidó vallatását szakitsuk félbe és hogy helyette fogassanak
vallatóra az asszonyok. Azoktól könnyü szerrel megtudhat a biróság
mindent, amire szüksége van, hogy a zsidók bünének képe teljes
legyen.</p>
<p>A biróság tanácskozni kezdett és Gregorovius mester lesben állva
figyelte Zakariást. Zakariás remegett és szédűlve hunyta le a
szemét. A biróság <span class="pagenum"><a name="Page_169" id=
"Page_169">-169-</a></span> többsége hajlott arra a véleményre,
hogy mivel a férfiak egyrésze megmarad a konok tagadásban,
vallatóra kell fogni az asszonyokat. Zakariás ekkor hirtelen
megszólalt:</p>
<p>– Ha én vallok, akkor nem vallatjátok az asszonyokat?</p>
<p>– Nem, – kiáltotta gyorsan Gregorovius mester.</p>
<p>– Vallani fogok. Kérdezzetek.</p>
<p>– Bevallod, – kérdezte Gregorovius mester, – hogy te hoztad a
bazini zsidóknak azt a parancsot, hogy a gyilkosságra nem lehet
tovább várni, mert a vérre szükség van?</p>
<p>– Bevallom.</p>
<p>– Bevallod, hogy a szerencsétlen áldozaton te tetted az első
vágást?</p>
<p>– Bevallom.</p>
<p>Gregorovius mester kérdezett és Zakariás mindent bevallott.
Zakariást azután leküldték a pincébe. Mikor leért a pincébe és
visszaroskadt a földre, a két kezével eltakarta az arcát, és a
többiek látták rajta, hogy ő is vallott mindent, amit kivántak
tőle. Dávid ekkor lassan felállott.</p>
<p>– Most ujra én kerülök sorra, – mondta.</p>
<p>Eszter zokogva simult hozzá és könyörögve kérte, ne kinoztassa
magát, hanem valljon mindent, amit kivánnak tőle. Dávid égő szemmel
nézett maga elé és makacsúl rázta meg a fejét.</p>
<p>– És ha izenként tépnek szét, –!</p>
<p>A porkoláb nemsokára bekiáltott a börtönbe és Dávidot
szólitotta. Dávid megsimogatta és megcsókolta Esztert. Ugy érezte,
hogy élve nem jön többé vissza. Azután felemelte a fejét és
elindult. Zakariás <span class="pagenum"><a name="Page_170" id=
"Page_170">-170-</a></span> mély szánalommal nézett utána. Tudta,
hogy vissza fog jönni, és tudta, hogy vallani fog.</p>
<p>Dávid sápadtan állott a biróság előtt, de sötét és bús
elszántsággal nézte végig ujra azokat az embereket, a kik róla
itéletet akarnak mondani. A városbiró felszólitotta, hogy most,
amikor a többiek mindnyájan rávallottak, tegyen ő is töredelmes
vallomást. Dávid csendes és keserű makacssággal rázta meg a fejét.
Itéletet azt mondhatnak róla, de hogy ő bünösnek vallja magát egy
esztelen és becstelen vád követelése szerint? És ha izenként tépik
szét, –! Gregorovius mester ekkor felállott és közömbös hangon azt
inditványozta, hogy most, mivel a zsidó férfiak között akadnak
ilyen megátalkodott és konok bűnösök, mégis kezdje meg a biróság az
asszonyok vallatását, elsőként épen ennek a sátánnal szövetségben
álló Dávid zsidónak Eszter nevű feleségét hozatván fel vallatás
végett a börtönből. Dávid reszketni kezdett és az elviselhetetlen
haragnak egy felorditásával rávetette magát Gregorovius mesterre.
Gregorovius mester most készen várta, a darabontok segitségével
visszalökdöste a helyére és kiadta azt a parancsot a darabontoknak,
hogy hozzák fel a börtönből ennek a Dávid zsidónak a feleségét.
Dávidnak minden tagja sajgott a fájdalomtól, de ezeket a
fájdalmakat nem érezte. Csak az elviselhetetlen haragot, az
elbirhatatlan kétségbeesést, a tehetetlenségnek olyan gyötrelmét
érezte, amelynek mindjárt ki kell szakitani a szivét és ketté kell
törnie az életét. Egy darabont elindult, hogy megy a börtönbe
Eszterért, Dávid fuldokolva nyujtotta ki utána a kezét és
töredezett hangon kérdezte, hogy ha ő vall, nem bántják-e akkor az
asszonyokat. A városbiró <span class="pagenum"><a name="Page_171"
id="Page_171">-171-</a></span> jóindulatú férfiassággal felelte,
hogy ebben bizhatik; ha ő vall, akkor a biróság az asszonyokat, –
bár szintén bűnösek – kimélni fogja arra való tekintettel, hogy
hiszen az asszony mindig csak a férfinak engedelmeskedik, tehát az
asszonyok csak másodsorban bűnösek. Dávid erre lehajtotta a fejét
és azt mondta, hogy vallani fog és lehajtott fejjel bevallott
mindent. Amikor a vallomása véget ért, Gregorovius mester néhány
halk szót váltott a biróság tagjaival és igy szólt:</p>
<p>– Vedd tudomásúl, Dávid zsidó, hogy a biróság most már a ti
iszonyatos bűnötöket teljesen, tökéletesen és hiánytalanúl
bizonyitottnak látja és a holnapi napon tirólatok, bűnös bazini
zsidókról, itéletet fog mondani. De a biróság még az ilyen
iszonyatos bünnel szemben sem feledkezik meg a keresztényi irgalom
parancsáról és módot akar nyujtani neked arra, hogy tökéletes
bünbánással enyhitsd a bűnöd sulyát és különösen arra, hogy
veszendő lelkedet őszinte megtéréssel megmenteni próbáld. Ezért a
biróság már most elérkezettnek látja az időt, hogy megkérdezzen:
kivánod-e felvenni a szent keresztséget?</p>
<p>Dávid felemelte a fejét, bús, sötét tekintettel végignézett a
biróság tagjain és lassan megrázta a fejét.</p>
<p>– Felelj Dávid zsidó, úgy, hogy mindnyájan megérthessük a
szándékodat, ugy, hogy mindnyájan megnyugtathassuk a magunk
keresztény lelkiismeretét. Kivánod felvenni a szent keresztséget,
igen vagy nem?</p>
<p>– Nem.</p>
<p>Gregorovius mester szótlanúl fordult a biróság tagjaihoz. A
biróság tagjai méltatlankodva csóválták <span class=
"pagenum"><a name="Page_172" id="Page_172">-172-</a></span> a
fejüket, a városbiró pedig felindultan mondta:</p>
<p>– Hát csakugyan félre akartál bennünket vezetni, és be akartál
bennünket csapni? Menj hát. Menj a halálba és menj a kárhozatba,
amelyet mindenkinél jobban megérdemelsz.</p>
<p>Dávid kinban és gőgben összeszoritott ajakkal hallgatott, azután
visszament a börtönbe. A börtönben elmondotta a többieknek, hogy a
biróság holnap mond róluk itéletet. A porkoláb nemsokára, némi
pénzért cserébe, derülten közölte velük azt is, hogy a vásártéren
már ássák bele a nagy oszlopokat a földbe, amelyek köré holnap majd
a máglyát rakják.</p>
<p>Kint meleg, májusi délután volt, és szelid kedvességéből mintha
jutott volna a börtönnek is. A zsidók csendesen pihentek, mint aki
hosszu, hosszu út fáradságát piheni ki. És a börtön egyuttal tele
volt egy elfogódott, halk készülődéssel, mint amikor valaki messzi,
messzi utra készül. A kétségbeesés viharzása egészen elült már; a
lázadás szavait és a lázadás könnyeit mindenki elzokogta volt;
egész délután kevés szó hangzott el és az mind halk és vigasztaló
szó volt; és ha a pihenő emberek kezei megmozdultak, akkor gyöngéd
simogatásra mozdultak meg. Amikor beesteledett, senki se feküdt le
aludni. Mindenkinek az volt az érzése, hogy csendesen készülődnie
kell; mint a bucsuzni akarók és a válni készülök, mindnyájan
csoportokba verődtek és lassan és észrevétlenűl, anélkűl, hogy
akarták volna, mindnyájan virrasztani kezdtek. Az anyák le akarták
fektetni a gyerekeiket, de a nagyobb gyerekek könyörögve
kapaszkodtak az anyjuk ruhájába és nem akartak lefeküdni. De
fáradtak és álmosak voltak, és erre Judit, akit nagyon szerettek,
maga köré <span class="pagenum"><a name="Page_173" id=
"Page_173">-173-</a></span> gyüjtötte öket és mesélni kezdett
nekik. Született egyszer – mondta az egyik mese – egy nagyon szép,
egy napszemű kis fiú és született ugyanakkor egy nagyon szép, egy
holdszemű kislány. Meg volt irva róluk, hogy egymáséi lesznek és
mert egymástól nagyon távol éltek, egy jóságos szellem minden
születése napján megmutatta a napszemű fiunak a holdszemű leány
képét egy tükörben és megmutatta a holdszemű leánynak a napszemű
fiu képét. Amikor mindaketten felnőttek, ugyanazon a napon,
ugyanabban az órában és ugyanabban a percben elindultak egymást
keresni. Mindaketten rendkivüli kalandokon mentek át. Jártak
aranyországban és jártak ezüstországban; jártak abban az országban,
ahol a kisfiuk és kislányok a földből nőttek ki, mint a virágok és
olyan szépek voltak és ugy nőttek fel, mint a virágok és persze nem
tudtak elmozdulni onnan, ahol kivirágzottak; jártak abban az
országban, ahol az emberek járni nem tudtak, csak repülni és
beszélni nem tudtak, csak énekelni. Mindenütt marasztalták őket, de
egyikük sem maradt, mert meg volt irva róluk – mint minden fiúról
és minden lányról – hogy egymáséi lesznek, és mert a napszeműfiu
csak a holdszemű lány után vágyodott és a holdszemű lány csak a
napszemű fiu után. Többször elérkeztek a biborszinű tűz országának
a határára is, de innen mindig visszafordultak, mert féltek a
tüztől. Amikor azonban mindenütt hiába keresték egymást, végül
megint visszatértek ide. A jó szellem ekkor segitségükre jött és
megmutatta őket egymásnak, és a napszemü fiú ekkor látta a
holdszemű lányt és a holdszemű lány látta a napszemű fiut, és
látták, hogy egyikük áll a <span class="pagenum"><a name="Page_174"
id="Page_174">-174-</a></span> biborszinű tűz országának egyik
szélén, a másik áll a biborszinű tűz országának a másik szélén, és
látták, hogy találkozni csak akkor találkozhatnak, ha egyikük
áthalad a biborszinű tűz országán. Sokáig haboztak, mert féltek a
tüztől, de végre egy napon, ugyanabban az órában és ugyanabban a
percben mindaketten elindultak. Eleinte féltek; és eleinte fájt
nekik a tűz égetése, de minél jobban haladtak előre, a tűz égetése
annál kevesbbé fájt, végre mikor a tűzország kellős közepén
találkoztak, a tűz égetését már teljességgel nem érezték; inkább
azt érezték, hogy a régi életük helyett uj életet kapnak; és végre
elérték egymást, megcsókolták egymást és akkor kimondhatatlanúl
boldogok voltak.</p>
<p>Egy másik mese arról a királyfiról szólt, aki elindult, hogy
megkeresse a boldogságot és az élet célját és értelmét. Az élet
hegyén, ahova mindenféle kalandok után a királyfi eljutott,
hatalmas szellemek kinálták neki, hogy vezetni fogják. Ott volt egy
komoly, szép angyal is; de mikor a királyfi megtudta, hogy ez a
komoly, szép angyal a halálangyal, akkor haragosan elfordult tőle
és más szellemek kalauzolását fogadta el. A királyfit vezette előbb
egy szellem, aki minden hatalomnak az ura volt. De a királyfi nem
találta meg a boldogságot. Azután vezette egy szellem, aki a
szerelem szelleme volt, de a királyfi itt sem találta meg a
boldogságot és az élet célját és értelmét. Azután vezette a
bölcseség szelleme, de a királyfi még mindig boldogtalan volt és
nem értette, mi célra és mi végre való az élet. Közben elfáradt és
megöregedett és ekkor kétségbeesetten visszatért mégegyszer az élet
hegyére. A szép angyal ott várakozott még mindig. A királyfi
<span class="pagenum"><a name="Page_175" id=
"Page_175">-175-</a></span> kinyujtotta feléje a kezét és keserűen
mondta, vezesse hát ő, most már ugy sincs mit remélnie. És a
halálangyal megfogta a kezét és vezetni kezdte, és a királyfi
egyszerre érezte, hogy megtalálja a boldogságot és egyszerre
világos lett számára az élet célja és értelme; csak azon az egyen
csodálkozott még, miért vesztegetett el annyi időt a hiábavaló
kereséssel, sajnálta, hogy elfáradt és megöregedett, ahelyett, hogy
már fiatal korában rábizta volna magát a komoly és szép angyalra,
de örült, hogy most végre mégis eljutott odáig, ment előre a
halálangyallal és nagyon, nagyon boldog volt.</p>
<p>A gyerekek hallgatták a Judit meséit, azután sorra lehunyták a
szemüket és ülve elaludtak. Judit az alvókat csendesen lefektette a
földöre és a többieknek tovább mesélt. Végül a gyerekek mindnyájan
aludtak.</p>
<p>A férfiak a másik pincenyilásban egy csoportban ültek. Velük
volt az asszonyok nagy része is. Néha töprengve hallgattak, néha
megszólalt valamelyikük.</p>
<p>– Fel van jegyezve, – mondotta Mihály, – ez a történet. Egy
népnek egyszer el kellett hagynia a hazáját. Hajókra szálltak és
elindultak uj hazát keresni. Hosszú keresés után találtak egy
szigetet, amely teljesen elhagyatott volt, de olyannak látszott,
hogy nagy munkával termékennyé lehet tenni. Ez a sziget azonban nem
volt sziget. Egy irdatlan nagyságu szörnyeteg háta volt. A
szörnyeteg a tenger mélységeiben élt, de néha feljött a tenger
felszinére pihenni. Ami a szörnyetegnek rövid pihenés volt, az az
embereknek sok-sok nemzedék élete. Igy a szörnyeteg hátára a tenger
iszapot hordott, az <span class="pagenum"><a name="Page_176" id=
"Page_176">-176-</a></span> iszapba a szálló madarak magokat
ejtettek le; az iszapból termőföld lett, rajta fű nőtt és fa nőtt,
és az uj hazát kereső nép azt hihette, hogy kemény munkával a
földet termékennyé fogja tenni. Munkához láttak tehát és
verejtékesen dolgoztak, és a föld csakugyan termést kezdett adni
nekik. És amikor már egy-két nemzedék verejtéke öntözte meg a
földet és amikor a hazáját vesztett nép már kezdte magát
otthonérezni, akkor a tengeri szörnyeteg pihenőideje épen lejárt, a
szörnyeteg megrázta a hátát és lemerűlt a tenger mélységeibe. Vele
merültek le a vizbe a vetések, ligetek, szöllők és házak.
Elpusztúlt az emberek nagy része is. A kevesek, akik hajókra tudtak
menekülni, könnyes szemmel néztek arra a helyre, a hol a szigetük
volt, a tengerre, a mely mindenüket elnyelte, az apáikkal,
testvéreikkel és fiaikkal együtt és nem tudtak mondani csak ennyit:
Azt hittük, szárazföld. – Miért jegyezték fel ezt a történetet
őseink? Azért, mert Izráel története ez. Nemzedékeken át azt hiszi
Izráel, hogy végre hazát talált. Azután egyszerre minden elsülyed a
lába alatt. – Hol van, amire épitettünk? Nincsen sehol. És mi… azt
hittük… szárazföld.</p>
<p>A zsidók sokáig hallgattak, azután Sámuel megszólalt:</p>
<p>– Mikor az Ur engedelmével Sátán elvette az Uz földjén lakó Jób
fiait és lányait, akkor megszaggatta Jób a köntösét, leborotválta
fejét, földre borult és igy szólt: <i>Az Ur adta, az Ur vette el,
áldott legyen az Urnak neve.</i> Mikor az Ur engedelmével Sátán
csontjában és testében verte meg Jóbot és undok fekéllyel boritotta
el, és a felesége igy szólt hozzá: „erősen állasz-e még mindig a te
feddhetetlenségedben? <span class="pagenum"><a name="Page_177" id=
"Page_177">-177-</a></span> – átkozd meg az Istent és halj meg“, –
ezt felelte neki Jób: „úgy beszélsz, mint a bolondok; ha a jót
elfogadtuk Istentől, a rosszat ne fogadnók-e el?“ Azután barátai
jöttek Jóbhoz. És versengtek vele és a szavaikkal meg akarták törni
a Jób lelkét. És Jób lázongott és feddődött, az Ur lelke azonban
igy szólt hozzá: „Ki az, aki elhomályositja az örök rendet tudatlan
beszéddel? Nosza övezd fel, mint férfiú derekadat, én majd
kérdezlek, te meg tanits engem. Hol voltál, mikor a földnek alapot
vetettem? Ki határozta meg mértékeit, ugyan tudod-e; avagy ki huzta
el felette a mérőzsinórt? És kicsoda zárta el ajtókkal a tengert?
Eljutottál-e a reggelnek forrásáig, bejártad-e a mélységnek a
fenekét? Megnyiltak-e neked a halálnak kapui? A halál árnyékának
kapuit láttad-e? Áttekintetted-e a föld szélességét? Melyik ut visz
oda, ahol a világosság lakik és a sötétségnek hol van a helye?
Eljutottál-e a hónak tárházához vagy a jégesőnek tárházat láttad-e?
Melyik ut visz oda, hol szétterjed a keleti szél a földön? Ki
hasitott nyilást a záporesőnek és a mennydörgő nyilásnak utat?
Van-e atyja az esőnek, és ki szülte a harmat cseppjeit?
Összekötötted-e a Fiastyuk szálait; a kaszáscsillag köteleit
megoldhatod-e? A hajnalcsillagot előhozhatod-e az ő idejében, avagy
a göncölszekeret forgathatod e fiával együtt? Ismered-e az ég
törvényeit, vagy te határoztad-e meg uralmát a földön?“ Azután
továbbmondta az Úr: „<i>Aki pert kezd a Mindenhatóval, hazudtolja
meg, és aki Istennel feddődik, feleljen neki.</i>“ Jób pedig
töredelmesen igy szólt: „<i>Ki az – mondod, aki gáncsolja az örök
rendet tudatlanul? Megvallom azért, hogy <span class=
"pagenum"><a name="Page_178" id="Page_178">-178-</a></span> én nem
értettem; csodáknak dolgai ezek nekem és fel nem foghatom
őket.</i>“</p>
<p>A virasztók sokáig hallgattak, azután Simon szólalt meg:</p>
<p>– Azt mondatta Ezsajás próféta szájával az Úr: „Hallgassatok
rám, kik tudjátok az igazságot; te nép, kinek szivében van
törvényem. Ne féljetek az emberek gyalázatától és szidalmaik miatt
kétségbe ne essetek.“ És ezt mondta tovább: „Mint férfit, akit
anyja vigasztal, akként vigasztallak titeket én is és Jeruzsálemben
vesztek vigasztalást.“</p>
<p>Ültek és hallgattak. Azután halkan ismét megszólalt valaki.
Azután imádkoztak és azután könnyeztek. Egyikükre másikukra néha
rászállott egy derengő félálom, de azután megint mindnyájan ébren
voltak, virasztottak, hogy erősitsék a lelküket és vigasztalták
egymást, mint a testvérek. Zakariás halkan váltott néha egy-egy
szót Józseffel. Dávid azonban elhúzódott a börtön legtávolibb
zugába Eszterrel és itt, ahol egyedül voltak, megkérdezte
Esztertől, megbocsát-e neki és szereti-e őt. Eszter szótlan
odaadással simult hozzá és pehelykönnyű karral ölelte meg, hogy
mindenütt fájó testét ne bántsa. Dávid azonban elkinzott karjával
magához ölelte őt, és az ajkuk megint találkozott, és néma könnyek
és néma csókok között, fájdalomban és gyönyörűségben bucsuztak az
élettől és készültek a titkokkal teljes, uj utra, amelyre együtt
kell lépniök.</p>
<p>Emberek voltak mindnyájan, sok hibával és sok fogyatkozással
megterheltek. De most felemelte és megszépitette őket az a
kiválasztottság, amelyet a bánat ad azoknak, akik hordozzák. Életük
minden alacsonyságát és kicsinyességét lerázták magukról, és egész
fényével rajtuk ragyogott az a nemesség, <span class=
"pagenum"><a name="Page_179" id="Page_179">-179-</a></span> amely
rajta ragyog az igazságtalanul üldözöttön és az ártatlanul
szenvedőn.</p>
<hr class="tb" />
<p>Pénteken reggel a városháza előtt levő térre kitettek egy hosszu
asztalt. Az asztalt letakarták fekete posztóval; az asztal közepére
feszületet állitottak; a feszület körül gyertyák égtek. Az asztal
mellé székeket tettek a biróság tagjai számára; az asztaltól jobbra
karosszéket Tamás grófnak. Az asztal körül Tamás gróf huszárjai
négyszöget formáltak. A négyszögön túl korán gyülekezni kezdtek az
emberek. Még csak félkilencet ütött a városháza órája, amikor a tér
már zsufolásig tele volt emberekkel. Nemcsak a baziniak voltak ott
– férfiak, asszonyok és gyerekek – és nemcsak a szomszéd városokból
és falvakból jöttek át emberek, hanem voltak ott nézők egészen
távoli vidékekről is, akik a környéken jártukban meghallották, mi
készül Bazinban és eljöttek ide, hogy tanui legyenek a rendkivüli
eseménynek. Kilenc órakor a városháza boltozatos kapuja alól
kivonultak a biróság tagjai és elfoglalták a helyüket a nagy asztal
mellett. Azután kijött Tamás gróf. A biróság tagjai felállottak és
csak akkor ültek le megint, amikor Tamás gróf is elfoglalta helyét
a karosszékben. A városbiró ekkor megparancsolta, hogy a városi
darabontok hozzák a biróság elé a zsidókat. A tömeg meghalkult
zugása ekkor egészen elhallgatott. A darabontok között nemsokára
kijöttek a városháza kapuján át a térre és a biróság asztala elé a
zsidók. Fáradtak voltak mind, fájdalmaktól megtörtek, börtöntől és
virrasztástól sápadtak. Világosságtól elszokott szemük hunyorogva
erőlködött az áradó napfényben, hogy szembe tudjon nézni mindazzal,
ami <span class="pagenum"><a name="Page_180" id=
"Page_180">-180-</a></span> a kapun kilépvén elébük tárúlt.
Zakariás Józsefre támaszkodott. Az asszonyokba gyerekek
kapaszkodtak; egy-két anya a karján hozta a gyerekét. Mikor a
zsidók kiléptek a kapun és lassan megindultak a birói asztal felé,
a tömegben néhány kiáltás hangzott fel ellenük. De olyan nyomasztó
volt ekkor a nagy feszültség, amely az egész teret eltöltötte
zsibbadásával, hogy az egy-két kiáltás belefulladt az óriási
mozdulatlanságba. A zsidók halálos csendben állottak oda a birói
asztal elé. A városbiró szólni készült, de a csendet ekkor
lódobogás zaja zavarta meg. A tömegben, amely belenyult a szomszéd
utcákba is, mozgás támadt; az emberek tolakodtak, hogy lássanak és
hogy utat nyissanak, és egy szomszéd utcából belelovagolt a tömegbe
és lassan haladt a birói asztal felé Ferenc gróf. Mikor odaért a
négyszögbe, amelyet a huszárok alkottak, leugrott a lováról és a
lovat beküldte egy huszárral a városháza udvarára. A városbiró
karosszéket akart számára hozatni, de ő egy mozdulattal elháritotta
a szándékot és odaállt az öccse mellé. Tamás gróf fel akart állni
és át akarta neki adni a karosszéket, ő azonban a vállánál fogva
visszanyomta a helyére és intett, hogy folytassák, ami itt
elkezdődött. Ekkor megint csend lett, de nem jött vissza többé az a
mozdulatlan és dermedt csend, amely az előbb mintha a lelkek
megzsibbadásából született volna.</p>
<p>A városbiró felállott és kihirdette a biróság itéletét. – A
bazini zsidók, – mondta, – bűnösnek találtattak a rettentő
gyilkosságban, ezért isteni és emberi törvények szerint, az örök
igazság nevében az egész bazini zsidóság kiirtatni rendeltetik és
tűzhalálra itéltetik. Az itélet a bazini grófok őnagyságaik
<span class="pagenum"><a name="Page_181" id=
"Page_181">-181-</a></span> megerősitésére vár. Isten legyen
mindnyájunknak irgalmas.</p>
<p>Ferenc gróf öccse karosszékére támaszkodva, félrehajtott fejjel
hallgatta az itéletet. Összevont szemöldöke alól sötét tekintete
ide-oda siklott a zsidók között és a biróság tagjai között. Az
elmúlt napokban a tombolása mind lázasabbá és mind hánykolódóbbá
nőtt és borba és szentségkáromlásba fúló örjöngéssé lett. Az elmúlt
éjjel a két nőt kidobta a várból, a csatornába öntetett minden
bort, ami a várban volt, lefeküdt aludni és reggel fáradtan és
keserü rosszkedvvel ébredt. Véletlenűl meghallotta, hogy ma lesz
itélet a zsidók felett; lóra ült és idejött. Az itélet elhangzása
után elgondolkozva nézett maga elé egy ideig. Tamás gróf
hátrafordult hozzá, mintha sürgetni akarná, hogy szóljon. Ekkor
összerezzent, lehajolt Tamás grófhoz és halkan mondta:</p>
<p>– Csak nem gondolod, hogy én ezt az ostoba itéletet meg fogom
erősiteni?</p>
<p>Tamás gróf hirtelen felállott.</p>
<p>– Mit akarsz tenni? – kérdezte elsápadva.</p>
<p>– Valamelyik országos biróság elé utalom az egész pert.</p>
<p>Tamás gróf odahajolt hozzá; halkan beszélt; de mindenki
láthatta, hogy felindult szóváltás folyik közöttük. Azok akik
hozzájuk legközelebb állottak, meghallották a Ferenc gróf első
szavait, és az egész tömegen egyszerre végigfutott az a hir, hogy a
grófok nem akarják megengedni az itélet végrehajtását és meg
akarják menteni a zsidókat. Az egyik száj a másiknak adta a hirt; a
szavak lihegve és áttüzesedve haladtak tovább; a morajlás egyre
hangosabb lett és a saját hömpölygésétől nőtt mint a hegyi
görgeteg, <span class="pagenum"><a name="Page_182" id=
"Page_182">-182-</a></span> és a tömeg egyszerre dübörgő hangu
orditásba tört ki:</p>
<p>– Máglyára a zsidókkal.</p>
<p>Ezer ajak orditotta át a huszárok négyszögén, hogy máglyára a
zsidókkal, és ezt a haragos orditást jól hallhatóan kisérte egy
másik rivalgás:</p>
<p>– Le a grófokkal! A zsidók megfizették őket.</p>
<p>A tömeg szélén egy helyen rövid ideig tartó kavargás támadt.
Lindwurm Tóbiás állott ott a négynapos borivástól fáradtan,
elcsüggedt tompaságban. Amikor hozzá sodródott az a hir, hogy a
grófok meg akarják menteni a zsidókat, akkor Lindwurm Tóbiás
felkapta a fejét, néhány nagy lélekzetet vett és hadonászva
kiáltotta: „Nagyon jól van. A zsidók ártatlanok.“ A körülötte állók
felháborodottan akarták elhallgattatni, azután, mert még mindig
kiabált, nagyon megverték és kézről kézre lökdösték és lábról lábra
rugdosták, amig a tömegen kivül egy árokba nem esett. A tömeg
orditása ezután még hangosabb lett. Öklök emelkedtek a levegőbe;
mindenki részeg lett a tömegorditástól, amelyet a saját hangjának
érzett; öklök emelkedtek a levegőbe, és a huszárok négyszögét
egyszerre szoritani kezdte és elsöpréssel fenyegette a tömeg
nyomása.</p>
<p>Tamás gróf félbeszakitotta azt a felhevűlt mondatot, amely az
ajkán volt és egy erőszakos mozdulattal forditotta bátyja figyelmét
a tömeg felé.</p>
<p>– Hallgass oda! – mondta.</p>
<p>Ferenc gróf gőgös figyelemmel hallgatózott egy kicsit, aztán
ajkbiggyesztve mondta:</p>
<p>– Lóra ültetem a huszárokat és öt perc alatt szétverem ezt az
egész csőcseléket.</p>
<p>Tamás gróf közelhajolt hozzá. <span class="pagenum"><a name=
"Page_183" id="Page_183">-183-</a></span></p>
<p>– Ha ezt akarnád, – suttogta, – esküszöm neked, hogy én meg azt
a parancsot fogom adni a huszároknak, hogy téged fogjanak el.</p>
<p>Ferenc gróf felvillámló szemmel nézett az öccsére. A huszároknak
ekkor már dulakodniok kellett a tömeggel, amely a zsidók felé
nyomult. A városbiró a darabontokat rendelte oda a huszárok
erősitésére. A zsidók sápadtan álltak az ingadozó négyszögben,
Gregorovius mester pedig felindulva sietett oda a grófokhoz.</p>
<p>– Nagyságos uraim, – mondta, – mindnyájunkat széttépnek, ha
gyorsan nem történik valami.</p>
<p>A tömeg hangja ekkor már mennydörgő orditás volt. Eltorzult
arcok kiáltoztak a két gróf felé, és öklöket ráztak feléjük. Ferenc
gróf a fivérével nézett farkasszemet. A Tamás gróf szemében a
rendithetetlen elszántság lángja égett. Ferenc gróf ekkor egy
pillantást vetett az orditozó tömegre is, aztán elbiggyesztette az
ajkát, lassan vállatvont és legyintett a kezével.</p>
<p>Tamás gróf intett Gregorovius mesternek. Gregorovius mester
indult visszafelé a birói asztalhoz. Ferenc gróf leült az üresen
maradt karosszékbe és lesütött szemmel és félhangon odavetette:</p>
<p>– Legalább a gyerekeket ne égessétek el.</p>
<p>Tamás gróf néhány szót mondott Gregorovius mesternek.
Gregorovius mester visszasietett a birói asztalhoz, jelezte, hogy
beszélni akar és heves mozdulatokkal jelezte azt is, hogy a
közlései ki fogják elégiteni a tömeget. Nehezen és lassan csend
támadt. Gregorovius mester ekkor felemelte a hangját és igy szólt:
<span class="pagenum"><a name="Page_184" id=
"Page_184">-184-</a></span></p>
<p>– A bazini grófok őnagyságaik attól az igazságszeretettől
vezérelve, amely minden cselekedetüket irányitja, a biróság
itéletét jóváhagyják, azt helyesnek és igazságosnak ismerik el és
végrehajtásának utjába semmi gátat nem raknak. Minthogy azonban
hinni lehet, hogy a zsidó istentelenségnek, tagadásnak és
gonoszságnak mételye a gyermekeket nem fertőzte meg egészen és
minthogy hinni lehet, hogy a gyermekek lelkei még megmenthetők,
őnagyságaik keresztényi szeretettől és buzgalomtól vezéreltetve, a
tíz éven aluli gyermekeknek kegyelmet adnak. Ezeket a gyermekeket
kiadják azoknak a bazini polgároknak, akik a zsidók javait is
megkapják: azzal a kötelezettséggel, hogy a gyermekeket igaz
hitben, vallásosságban és istenfélelemben neveljék fel.</p>
<p>A tömegben tolakodás támadt. A városbiró kiadta a darabontoknak
azt a parancsot, hogy a zsidók közül válasszák ki a tiz éven aluli
gyerekeket. A zsidókon egy lázas feljajdulás reszketett végig. A
halálra készűltek már napok óta; előkészitették a lelküket rá, hogy
mindnyájan meg fognak halni, nagyok és kicsik egyformán. A váratlan
parancs most felborzolta és úgyszólván új irányba terelte fájdalmuk
egyenletes folyását. Voltak, akik feljajdultak arra a gondolatra,
hogy a gyerekeiket meg fogják keresztelni, de azért lemondó örömmel
adták át a gyerekeiket az életnek. Volt egy-két anya, aki semmire
se gondolt, csak örjöngve szoritotta magához a gyerekét, ugy, hogy
a darabontoknak erőszakkal kellett kitépniök a karjából. Eszter is
reszketve szoritotta magához a fiát és rémült szemmel és zokogva
fordult Dávid felé. Egy darabont közeledett hozzá. Dávid könnyes
szemmel hajolt a fiára. <span class="pagenum"><a name="Page_185"
id="Page_185">-185-</a></span></p>
<p>– Add oda, – mondta Eszternek. Ha Isten az élet ajándékát adja
neki, talán boldog lesz általa.</p>
<p>A vonakodók kezéből a darabontok kitépték már a gyerekeket. De
volt egy kislány akit türelmetlenűl és lihegve kináltak nekik.
Ábrahám és a felesége megrendűlve hallgatta a tiz éven aluli
gyerekeknek szóló kegyelmet; egy másodpercig haboztak, zokogva
borultak Ráchelre, és azután reszketve tolták oda Ráchelt a
kisgyerekek közé. Ráchel sirva akart visszafordulni hozzájuk, de ők
kapkodva és dadogva tuszkolták be a darabontok őrizete alá.</p>
<p>– Tessék, urak, ezt a kislányt is, még nincsen tiz éves.</p>
<p>A darabontok a gyerekek kis csoportját közrefogták. A tiz éven
aluli gyerekek összesen huszan voltak. A felnőttek és a tiz éven
felüli gyerekek összesen harmincan. A darabontok be akarták vinni a
kisgyerekeket a városháza udvarára, de a tolongás a tömegben
ekkorra heves és izgatott lökdöséssé lett, és a huszárok négyszögén
át mindenfelől viaskodástól kipirult asszonyok bujtak át a birói
asztal felé. Mindnyájan egy-egy gyereket akartak, hogy a kis
ártatlanok ne maradjanak egy percig se gondozás nélkül. A
kisgyerekek körül dulakodás támadt, mert a Dávid fiát öten is
akarták, a Jakab fiát pedig nem akarta senki. Gregorovius mester
ekkor rákiáltott az asszonyokra és azt mondta nekik, hogy a zsidók
vagyonát teljesen egyformán fogják felosztani mindazok között, akik
zsidó gyereket igaz hitben felnevelnek. A dulakodás erre megszünt,
és miközben a biróság felállott és a huszárok lassan utat kezdtek
nyitni a tömegben, az asszonyok megosztoztak a gyerekeken.
<span class="pagenum"><a name="Page_186" id=
"Page_186">-186-</a></span></p>
<p>A huszárok lassan utat nyitottak a tömegben és a zsidókat
közrefogva elindultak a vásártér felé. A zsidók mögött haladtak a
biróság tagjai. A tömeg egy ideig körülöttük tolongott még, aztán
mindenki elkezdett sietni a vásártér felé, hogy jó helyet kapjon. A
zsidók fáradtan és lehajtott fejjel mentek a huszárok között.
Zakariás Józsefre és Juditra támaszkodott. Eszter reszketve
kapaszkodott Dávidba. Dávid suttogva bátoritotta. Eszter még
szorosabban hozzá kapaszkodott és azt mondta, hogy nem fél
semmitől, csak Dávid maradjon végig a közelében, nézzen rá, ha
lehet, és fogja a kezét, ha lehet. Az asszonyok egy része halkan
sirt, a férfiak imádkoztak, sápadtan és megrettenten imádkoztak a
tiz évnél idősebb gyerekek is.</p>
<p>A vásártéren tiz nagy cölöp volt a földbe verve. A cölöpök
mögött nagy halmokban száraz rözsekötegek álltak. A cölöpökbe
vaskarikák voltak beleerősitve. A rőzsekötegek előtt ott állott a
selmecbányai hóhér és égő fáklyát tartott a kezében. A tömeg
odaáradt a cölöpök köré és a huszároknak előbb hátra kellett az
embereket szoritaniok, hogy a zsidóknak és a biróság tagjainak
helyük jusson. A menet megállott a cölöpök előtt. A zsidók kis
csoportján ekkor egy feljajdúló zokogás futott végig; a férfiak
közül néhányan hangosan kezdtek imádkozni. A városbiró kiadta a
parancsot az itélet végrehajtására. A városi darabontok hármanként
odakötözték a zsidókat a cölöpökhöz. Eszter reszketve kapaszkodott
Dávidba. Amikor kötelekkel és láncokkal odakötözték őket egy
cölöphöz, a kötelek és láncok között megkeresték az egymás kezét és
hátraforditott fejjel keresték az egymás tekintetét, <span class=
"pagenum"><a name="Page_187" id="Page_187">-187-</a></span>
Zakariás roskodozva ment Józseffel egy másik cölöp felé; amikor
odaért, szétnézett a májusi fénnyel csordultig megtelt reggelben és
bucsuzóan, halkan mondta Józsefnek: „Szép volt az élet. Csak az
ember javithatatlan állat.“</p>
<p>József megrázta a fejét. Zakariás, már kötelek és láncok között,
feléje forditotta a fejét és keserü megdöbbenéssel kérdezte: „Még
mindig hiszed?“ „Hiszem“, – felelte József. Zakariás megrázottan
hallgatott el, József pedig nyugodt, biztató szavakat suttogott
Juditnak. Judit hófehér arccal állott a kötelek és láncok között és
lehunyta a szemét. Az asszonyok egy része zokogott, a férfiak imája
hangosabb lett. A tömeg felindulva zugott. A tömegben ott voltak
már azok is, akik között a zsidók gyerekeit kiosztották. Az uj
anyák és az uj apák magukkal hozták a gyerekeket is. Nézzétek, –
mondták nekik, – igy jár az, aki makacsul megmarad istentelen
gonoszságában.</p>
<p>A zsidók mind a harmincan oda voltak már kötözve a cölöpökhöz. A
selmecbányai hóhér ekkor jelt adott, és a legényei a rőzsekötegeket
lassan odarakták és felhalmozták a cölöpök köré. Azután a
selmecbányai hóhér égő fáklyájáról meggyujtott még néhány fáklyát
és ő és a legényei egymásután gyorsan meggyujtották a
rőzsehalmokat. A száraz rőzse lángralobbant. A fellobbanó lángokkal
együtt egy jajkiáltás szaladt végig a máglyákon. A tömeg izgalma
egy felorditással felelt. A lángok magasra lobogtak, a selmecbányai
hóhér és a legényei uj rőzsekötegeket dobtak a tüzre. A tüzből
hangos szóval kihalltszott a Sámuel imája: „Mindezekért is
áldassék, dicsértessék és magasztaltassék az Ur.“ <span class=
"pagenum"><a name="Page_188" id="Page_188">-188-</a></span>
Töredezve és akadozva hatoltak át a tüzön a zsoltár szavai,
amelyeket Simon mondott hangosan: „Körülvettek engem a halál
kötelei és a pokol szorongattatásai támadtak meg engem… Az Urnak
nevét segitségül hivom… az Ur kégyelmes és igaz… Térj meg lelkem a
te nyugalmadba.“ Azután a tűz lángja körülvette és elnyelte a
megkötözött embereket. A tömeg izgalma hangosan orditott, és néhány
férfi és néhány asszony izgalomtól reszketve áttört a huszárok
között, hogy a selmecbányai hóhérral és a legényeivel együtt uj
rőzsekötegeket rakjon a tüzre. A rend felborult. Az uj anyák
előrenyomultak és mutogatták a gyerekeknek a máglyát és intették
őket, hogy csak nézzék meg jól: hogy soha el ne felejtsék, mire
visz az istentelenség és a gonoszság. A tömeg zugásában ekkor egy
sikoltás hallatszott. Egy kislány kitépte magát egy asszony kezéből
és átbujva a huszárok között, előrehajtott fejjel rohant egy máglya
felé. A sárgán égő lángok között fel lehetett még ismerni Ábrahámot
és feleségét. A huszárok felbomló során át egy asszony kiabálva
szaladt a kislány után. Ráchel azonban már ott volt a máglyánál,
egyetlen ugrással bent volt a széles tűzkör közepében és térdre
roskadva nyujtotta ki a két kezét a cölöp felé. A selmecbányai
hóhérnak egy legénye olyan mozdulatot tett, mintha ki akarná
menteni, de a hőség a máglyának a közelében olyan nagy volt, hogy
rögtön visszahuzódott. A térdre roskadt Ráchelt igy elboritották a
lángok.</p>
<p>A tömeg ujra felzugott. Egyre több ember furakodott át a
huszárok sorfalán, hogy izgalomtól reszketve dobálja a
rőzsekötegeket a tűzre. A tűzben <span class="pagenum"><a name=
"Page_189" id="Page_189">-189-</a></span> alig látszottak már
emberi alakok. A tömegen kivűl – lóháton – ott voltak a bazini
grófok is. Ferenc gróf fanyar mosollyal nézte a máglyákat és a
tömeget. Tamás gróf mereven nézett a tűzbe. A világ ragyogó,
biztató, reggeli napsütéssel volt tele. A máglyákon ember már nem
látszott; tiz bágyadt, sárga tűzoszlop állott egymás mellett, amely
felfelé nyujtogatta füstfejét és fekete betűket rajzolt a kék égre.
A tömeg zugása aztán elhallgatott; a máglyák leégtek, és a helyükön
nem maradt más, csak por és hamu.</p>
<p class="center"><em class="gesperrt">Vége</em>.</p>
<hr class="chap" />
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_7">7</a></td>
<td>lakik Budan</td>
<td>lakik Budán</td>
</tr>
<tr>
<td class="tdr"><a href="#Page_23">23</a></td>
<td>A ket karja</td>
<td>A két karja</td>
</tr>
<tr>
<td class="tdr"><a href="#Page_30">30</a></td>
<td>Jó lesz- e</td>
<td>Jó lesz-e</td>
</tr>
<tr>
<td class="tdr"><a href="#Page_39">39</a></td>
<td>az asztalodnal</td>
<td>az asztalodnál</td>
</tr>
<tr>
<td class="tdr"><a href="#Page_40">40</a></td>
<td>es elmondta</td>
<td>és elmondta</td>
</tr>
<tr>
<td class="tdr"><a href="#Page_42">42</a></td>
<td>idegenbe.</td>
<td>idegenbe.“</td>
</tr>
<tr>
<td class="tdr"><a href="#Page_67">67</a></td>
<td>város es</td>
<td>város és</td>
</tr>
<tr>
<td class="tdr"><a href="#Page_71">71</a></td>
<td>segitségetl kérniök</td>
<td>segitséget kérniök</td>
</tr>
<tr>
<td class="tdr"><a href="#Page_74">74</a></td>
<td>itt a tárgyalas</td>
<td>itt a tárgyalás</td>
</tr>
<tr>
<td class="tdr"><a href="#Page_113">113</a></td>
<td>nagyon vagyódtál</td>
<td>nagyon vágyódtál</td>
</tr>
<tr>
<td class="tdr"><a href="#Page_126">126</a></td>
<td>vagya és akarata</td>
<td>vágya és akarata</td>
</tr>
<tr>
<td class="tdr"><a href="#Page_153">153</a></td>
<td>kezdték Abrahámot</td>
<td>kezdték Ábrahámot</td>
</tr>
<tr>
<td class="tdr"><a href="#Page_175">175</a></td>
<td>egy csoportben</td>
<td>egy csoportban</td>
</tr>
<tr>
<td class="tdr"><a href="#Page_180">180</a></td>
<td>Józsefre- támaszkodott</td>
<td>Józsefre támaszkodott</td>
</tr>
</table>
</div>

</body>
</html>
